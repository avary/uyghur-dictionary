ئاⅠ ھازىرقى زامان ئۇيغۇر ئېلىپبەسىنىڭ بىرىنچى ھەرپى. شۇ ھەرپنىڭ نامى. ئۇ ھازىرقى زامان ئۇيغۇر تىلىدىكى مەنە پەرقلەندۈرۈش رولىغا ئىگە فونېما. يېزىقتا بۇنىڭ ئۈچۈن ئالاھىدە ھەرپ بەلگىلەنگەن. بۇ ھەرپ تۆۋەندىكىدەك يېزىلىش شەكىللىرىگە ئىگە. باش ھەرپ شەكلى «ئا»، ئوتتۇرىدىن ئۇلىنىدىغان شەكلى «ا»، ئاخىرىدىن ئۇلىنىدىغان شەكلى «ا». بۇ ھەرپ ئوڭدىن سولغا، يۇقىرىدىن تۆۋەنگە يېزىلىدۇ.60بۇ تاۋۇش تەلەپپۇز قىلىنغاندا پەيدا بولۇش ئورنى ۋە تاۋۇش چىقىرىش ئۇسۇلى جەھەتتىن  سوزۇق تاۋۇشقا تەۋە. تىلنىڭ ئورنى ۋە رولى جەھەتتىن تىل ئارقا سوزۇق تاۋۇشقا تەۋە. لەۋ ھالىتى جەھەتتىن لەۋلەشمىگەن سوزۇق تاۋۇش، ئېغىز بوشلۇقىنىڭ ئېچىلىش-يېپىلىش دەرىجىسىنىڭ چوڭ-كىچىكلىكى جەھەتتىن تۆۋەن سوزۇق تاۋۇشقا كىرىدۇ.6060«ئا» ھەرپىنىڭ فونېتىكىلىق ئالاھىدىلىكلىرى6060ئاجىزلىشىشى60ئۇيغۇر تىلىدا سوزۇق تاۋۇشلارنىڭ ئاجىزلىشىشى بىر قەدەر ئومۇميۈزلۈك ئەھۋال. ئۇ ئۇرغۇلۇق بوغۇملاردىكى كۈچلۈك ئېيتىلىدىغان سوزۇق (ئا) نىڭ ئۇرغۇنىڭ باشقا بوغۇمغا يۆتكىلىشى سەۋەبىدىن كۈچسىزلىنىشى نەتىجىسىدە كېلىپ چىقىدىغان بىر خىل فونېتىكىلىق ئۆزگىرىشتۇر.60ئويغۇر تىلىدىكى سوزۇق تاۋۇشلارنىڭ ئاجىزلىشىشى مىڭ يىلغا يېقىن جەريان ئىچىدىكى بىرخىل تارىخىي ئۆزگىرىش بولۇپ، بۇنىڭ نەتىجىسىدە بىر قىسىم سۆزلەر ھازىر تۈپ سۆز شەكلىدىمۇ، قوشۇمچە ئۇلانغاندىمۇ ئاجىزلاشقىنى بويىچە تەلەپپۇز قىلىنىۋاتىدۇ ۋە ئىملادىمۇ شۇنداق يېزىلىۋاتىدۇ. مەسىلەن:60ئېغىر — (ئەسلىسى ئاغىر)60ئېتىز — (ئەسلىسى ئاتىز)60ئېرىق — (ئەسلىسى ئارىغ)60قېرى — (ئەسلىسى قارى)60قېلىن — (ئەسلىسى قالىن)60سوزۇق تاۋۇشلارنىڭ ئاجىزلىشىشى ئاساسەن پەس ياكى سەل پەس سوزۇق تاۋۇشلارنىڭ ئېگىز ياكى سەل ئېگىز سوزۇق تاۋۇشقا ئۆزگىرىشىدە كۆرۈلىدۇ. مەسىلەن:60(1) «ئا» تاۋۇشى بىلەن تۈزۈلگەن بىر بوغۇملۇق سۆزلەرگە «ئى» بىلەن باشلانغان قوشۇمچىلار قوشۇلغاندا، مەزكۇر بوغۇم ئوچۇق بوغۇم ھالىتىدە قېلىپ، بوغۇمنىڭ ئۇرغۇسى كېيىنكى بوغۇملارغا يۆتكەلسە، «ئا» تاۋۇشى ئاجىزلىشىپ «ئې» تاۋۇشىغا ئۆزگىرىدۇ، ئىملادا شۇ بويىچە يېزىلىدۇ ھەم شۇنداق تەلەپپۇز قىلىنىدۇ. مەسىلەن:60باش − بېشى، بېشىمىزغا60ياز − يېزىپ، يېزىۋاتىدۇ60(2) كۆپ بوغۇملۇق سۆزلەرنىڭ ئاخىرقى بوغۇملىرىدىكى «ئا» تاۋۇشى شۇ سۆزلەرگە قوشۇمچە ئۇلىنىشى ياكى باشقا تەركىبلەرنىڭ قوشۇلۇشى بىلەن ئۇرغۇسى كېيىنكى بوغۇملارغا يۆتكەلسە، ئاجىزلىشىپ «ئى»تاۋۇشىغا ئۆزگىرىدۇ، ئىملادا شۇ بويىچە يېزىلىدۇ ھەم شۇنداق تەلەپپۇز قىلىنىدۇ. مەسىلەن:60باشلا − باشلىغان، باشلىماق60تارا − تارىماق60(3) بىرىنچى تەركىبى «ئا» تاۋۇشى بىلەن ئاياغلىشىپ، ئىككىنچى تەركىبى سوزۇق تاۋۇشلار بىلەن باشلانغان ئۇرغۇسى تۇراقلىق بولغان سۆزلەردىن باشقا سۆزلەردە بىرىنچى تەركىبنىڭ ئاخىرىدىكى «ئا» تاۋۇشى نۇتۇقتا «ئى»غا ئاجىزلاشتۇرۇلۇپ تەلەپپۇز قىلىنىدۇ. ئىملادا ئەينەن يېزىلىدۇ. مەسىلەن:60ئىملاسى          تەلەپپۇزى60ئاچمائېرىق        ئاچمىئېرىق60ئارائۆستەڭ        ئارىئۆستەڭ60جىگدەئېرىق        جىگدىئېرىق60قارائۆرۈك          قارىئۆرۈك60مىرزائەخمەت      مىرزىئەخمەت60ئەسكەرتىش: تىلىمىزدىكى بىر قىسىم سۆزلەرنىڭ ئۇرغۇسى تۇراقلىق بولغانلىقى، بىر قىسىم سۆزلەردىكى «ئا» تاۋۇشى ئادەتتىكىدىن سوزۇپ تەلەپپۇز قىلىنغانلىقى ئۈچۈن، مۇنداق سۆزلەرگە قوشۇمچە قوشۇلغاندا ئۇرغۇ ئاخىرقى بوغۇمغا يۆتكەلمىگەچكە ئاجىزلاشمايدۇ. يازغاندا ھەم تەلەپپۇز قىلغاندا «ئا» تاۋۇشى ئاجىزلاشتۇرۇلمايدۇ. مەسىلەن: 60سان − سانى، بار − بارى، بارىچە60ئىمزا − ئىمزاسى، ئىمزالىماق60مۇقام − مۇقامى، ئىجرا − ئىجراسى
ئاⅡ ئالماش. «ئاۋۇ»سۆزىنىڭ قىسقارغان شەكلى.
ئابايا رەۋىش.〕ئاۋۇ+بايا〔 بايىدىن سەل بۇرۇن، ئىلگىرى (ۋاقىت ھەققىدە): ئابايا ئويلانمايلا ئۇلارنىڭ گېپىگە خاپا بوپتىمەن.
ئابايىقى سۈپەت. بايىقىدىن سەل بۇرۇن يۈز بەرگەن، سادىر بولغان: ئابايىقى گېپىڭنى يەنە دېگىنە.
ئابخاز ئىسىم.＞ئىرقشۇناسلىق＜ مۇشۇ نام بىلەن ئاتالغان مىللەت ۋە شۇ مىللەتكە مەنسۇپ كىشى: ئابخاز خەلقى.
ئابدال ئىسىم.］ئەرەبچە［ قەلەندەر، دىۋانە، تىلەمچى.
ئابداللاشماق پېئىل. ئابدالغا ئوخشاپ قالماق؛ ئابدالغا ئايلانماق.
ئابداللىق ئىسىم. ئابداللارغا خاس ئىش-ھەرىكەت، قىلىق.
ئابدۇرېھىم ئۆتكۈر＞تارىخ＜ھازىرقى زامان ئۇيغۇر ئەدەبىياتىنىڭ ۋەكىللىرىدىن بىرى. يازغۇچى، شائىر. ئابدۇرېھىم ئۆتكۈر ئۆز ئۆمرىدە «ئىز»، «قەشقەر كېچىسى»، «مەن ئاق بايراق ئەمەس»، «يېڭى جۇڭگو گۈلۈستانىغا»، «گۈل ۋە ئازغان»، «شېئىر ۋە شائىر»، «قاشتېشىغا مەدھىيە»، «ئويغانغان زېمىن»، «ئىز» قاتارلىق شېئىر، داستان، باللادا، نەسىر، رومانلارنى يېزىپ قالدۇرغان.0260ئىز6060ياش ئىدۇق ئۇزۇن سەپەرگە ئاتلىنىپ ماڭغاندا بىز،60ئەمدى ئاتقا مىنگىدەك بوپ قالدى ئەنە نەۋرىمىز.60ئاز ئىدۇق مۈشكۈل سەپەرگە ئاتلىنىپ چىققاندا بىز،60ئەمدى چوڭ كارۋان ئاتالدۇق، قالدۇرۇپ چۆللەردە ئىز.60قالدى ئىز چۆللەر ئارا، گايى داۋانلاردا يەنە،60قالدى نى-نى ئارسلانلار دەشت-چۆلدە قەۋرىسىز.60قەۋرىسىز قالدى دېمەڭ يۇلغۇن قىزارغان دالىدا،60گۈل-چېچەككە پۈركىنۇر تاڭنا باھاردا قەۋرىمىز.60قالدى ئىز، قالدى مەنزىل، قالدى ئۇزاقتا ھەممىسى،60چىقسا بوران، كۆچسە قۇملار ھەم كۆمۈلمەس ئىزىمىز.60توختىماس كارۋان يولىدىن گەرچە ئاتلار بەك ئورۇق،60تاپقۇسى ھېچبولمىسا، بۇ ئىزنى بىر كۈن نەۋرىمىز،63يا ئەۋرىمىز.19722202-يىل 10-ئىيۇن، ئۈرۈمچى.
ئابدىمىلىك ئىسىم.］ئەرەبچە［＞بوتانىكا＜ سۈتلۈك ئوت ئائىلىسىگە كىرىدىغان بىر يىللىق ياكى كۆپ يىللىق شادا غوللۇق ئۆسۈملۈك. «ئىنەكپىتى»مۇ دېيىلىدۇ.
ئابرۇي ئىسىم.］پارىسچە［ جامائەت ئىچىدە ئىگە بولغان ھۆرمەت؛ ئىناۋەت، نوپۇز: ئابرۇيىنى تۆكمەك. ＊ ئۇ دائىم ئۆز كۆمىچىگە چوغ تارتقانلىقى ئۈچۈن، ئابرۇيى بىر پۇل بولدى.
ئابرۇيپەرەس سۈپەت.］پارىسچە［ نام-شۆھرەت، ئابرۇي قوغلىشىدىغان: ئۇ ئىنتايىن ئابرۇيپەرەس پادىشاھ ئىدى.
ئابرۇيپەرەسلىك ئىسىم. نام-شۆھرەت، ئابرۇي قوغلىشىدىغان مىجەز، خاراكتېر: ئاچ كۆزلۈك ۋە ئابرۇيپەرەسلىك ئاخىرى ئادەمنىڭ بېشىغا چىقىدۇ.
ئابرۇيسىز سۈپەت. ئابرۇيى، ئىناۋىتى يوق: بۇرۇن ئۇ ئابرۇيسىز باشلىق ئىدى.
ئابرۇيسىزلاندۇرماق «ئابرۇيسىزلانماق» پېئىلىنىڭ مەجبۇرىي دەرىجىسى: ئازراق غۇرۇرى بار ھەرقانداق ئادەم كۆپچىلىك ئالدىدا ئۆزىنى ئابرۇيسىزلاندۇرىدىغان ئىشلارنى قىلمايدۇ.
ئابرۇيسىزلاندۇرۇلماق «ئابرۇيسىزلاندۇرماق» پېئىلىنىڭ مەجھۇل دەرىجىسى: بىر ئادەم ئايرىم زىيانكەشلەر تەرىپىدىن مەلۇم ۋاقىت ئابرۇيسىزلاندۇرۇلسىمۇ، تارىخ بەرىبىر بىر كۈنى ئۇنىڭ ھەقىقىي ئەھۋالىنى چۈشەندۈرىدۇ.
ئابرۇيسىزلانماق پېئىل. ئابرۇيى كەتمەك، ھۆرمىتى، ئىناۋىتى يوقالماق: ئۇ شۇندىن ئېتىبارەن ئابرۇيسىزلىنىپ مەھەللە ئىچىدە كۆرۈنمەيدىغان بولۇپ قالدى.
ئابرۇيسىزلىق ئىسىم. ئابرۇيى، ئىناۋىتى يوقلۇق.
ئابرۇيلۇق سۈپەت. ئابرۇيى بار؛ نوپۇزلۇق: ئابرۇيلۇق ئادەم.
ئابزاس ئىسىم.］رۇسچە＞نېمىسچە［ مەلۇم مەزمۇننى ئۆز ئىچىگە ئالغان ئىككى باش قۇر ئارىسىدىكى تېكىست: بىر ئابزاس. ئاخىرقى ئابزاس.
ئابزاسلىق سۈپەت. ئابزاسى بار، ئابزاسلارنى ئۆز ئىچىگە ئالغان: بەش ئابزاسلىق ماقالە.
ئابستراكت سۈپەت.］رۇسچە［ پىكىر قىلىش ئارقىلىق تەسەۋۋۇر قىلىنغان، كونكرېت تەجرىبىدىن ئۆتكۈزۈلمىگەن؛ ئېنىق بولمىغان، مەۋھۇم: ئابستراكت ئۇقۇم. ئابستراكت تەبىر. ئابستراكت تەپەككۇر.
ئابستراكتلاشتۇرماق ① «ئابستراكتلاشماق» پېئىلىنىڭ مەجبۇرىي دەرىجىسى. ② نەرسە ياكى ھادىسىلەرنىڭ مۇھىم ۋە مۇئەييەن بەلگە، قانۇنىيەتلىرىنى ئاجرىتىش مەقسىتىدە ئۇلارنىڭ بەزى ئەرزىمەيدىغان تەرەپلىرىنى ياكى باغلىنىشلىرىنى نەزەردىن ساقىت قىلىپ تۇرۇپ پىكىر يۈرگۈزمەك.
ئابستراكتلاشتۇرۇشماق «ئابستراكتلاشتۇرماق» پېئىلىنىڭ ئۆملۈك دەرىجىسى.
ئابستراكتلاشتۇرۇلماق «ئابستراكتلاشتۇرماق» پېئىلىنىڭ مەجھۇل دەرىجىسى.
ئابستراكتلاشماق پېئىل. ئابستراكت (مەۋھۇم) ھالەتكە كەلمەك.
ئابستراكتلىق ئىسىم. ئابستراكسىيىگە ئاساسلانغانلىق، مەۋھۇملۇق.
ئابستراكسىيە ئىسىم.］رۇسچە＞لاتىنچە［＞لوگىكا＜ ① نۇرغۇن شەيئىنىڭ ئايرىم، ماھىيەتسىز بەلگىلىرىنى نەزەردىن ساقىت قىلىپ، ئورتاق، ماھىيەتلىك بەلگىلىرىنى ئايرىۋېلىپ پىكىر يۈرگۈزۈش. ② مەۋھۇم چۈشەنچە، ئابستراكسىيىلەشتۈرۈش يولى بىلەن ھاسىل قىلىنغان نەزەرىيىۋى ئومۇملاشتۇرما، نەزەرىيىۋى خۇلاسە.
ئابستراكسىيىلەشتۈرمەك «ئابستراكسىيىلەشمەك» پېئىلىنىڭ مەجبۇرىي دەرىجىسى: مانا بۇ خىل ئېتىقاد ئۇزاق مۇددەتلىك ئابستراكسىيىلەشتۈرۈش جەريانىنىڭ مەھسۇلى.
ئابستراكسىيىلەشتۈرۈلمەك «ئابستركسىيىلەشتۈرمەك» پېئىلىنىڭ مەجھۇل دەرىجىسى.
ئابستراكسىيىلەشمەك پېئىل. ئابستراكسىيە ھالىتىگە كەلمەك.
ئابستراكسىيىلىك سۈپەت. ئابستراكسىيىگە ئىگە، ئابستراكسىيىلەشكەن.
ئابسېسسا ئىسىم.］رۇسچە＞لاتىنچە［＞ماتېماتىكا＜ تەكشىلىكتىكى خالىغان بىر نۇقتىدىن كوردىنات ئوقىغىچە بولغان ئارىلىق بۇ نۇقتىنىڭ ئابسېسساسى دېيىلىدۇ.
ئابنۇسئىسىم.］ئەرەبچە［＞بوتانىكا＜ئابنۇس دەرىخى ئائىلىسىدىكى ئۆسۈملۈك ئابنۇس دەرىخى. ئۇنىڭ ياغاچ كېپىكى دورىغا ئىشلىتىلىدۇ. تەبىئىتى 2-دەرىجىدە قۇرۇق ئىسسىق. تۇتۇش، قورۇش، توختىتىش، قان تازىلاش، تەمرەتكە، قىچىشقاق قاتارلىق كېسەللىكلەرگە ئىشلىتىلىدۇ. كۆپ ئىستېمال قىلسا، ئاشقازانغا زىيان قىلىدۇ، خاس ئىستىمال قىلىشقا بولمايدۇ.
ئابھاۋا ئىسىم.］پارىسچە+ئەرەبچە［ سۇ ۋە ھاۋا، ھاۋا رايى، كىلىمات.
ئابۇنە ئىسىم.］پارىسچە＞فرانسوزچە［＞مەتبۇئاتچىلىق＜ گېزىت، ژۇرنال ۋە شۇنىڭغا ئوخشاشلارغا ئالدىن ھەق تۆلەپ يېزىلىش: ھازىردىن باشلاپ بىزگە بەزىبىر ئۇيۇشمىلار ئابۇنە پۇلىنى ئەۋەتىۋاتىدۇ.
ئابۇنىچى ئىسىم. تېلېفون، سىملىق تېلېۋىزىيە، گېزىت، ژۇرنال ۋە شۇنىڭغا ئوخشاشلارغا ئالدىن ھەق تۆلەپ ئىشلەتكۈچى شەخس؛ تەشكىلات: بۇ ژۇرنال ئۈچىنچى سانغا كەلگەندە ئىككى-ئۈچ يۈز ئابۇنىچىغا ئىگە بولىدۇ.
ئابىچەشمە ئىسىم.］پارىسچە［ يېزىق تىلى. ① بۇلاق سۈيى. ② ئۇيغۇر كلاسسىك مۇزىكىسى «ئون ئىككى مۇقامنىڭ» بىرىنىڭ نامى. ئۇ 15 نەغمە — ئاھاڭنى ئۆز ئىچىگە ئالىدۇ.
ئابىدە ئىسىم.］ئەرەبچە［ «مەڭگۈتاش»قا قاراڭ.
ئابىراۋان ئىسىم.］پارىسچە［ يېزىق تىلى. ئاقار سۇ.
ئابىزەمزەم ئىسىم.］پارىسچە+ئەرەبچە［ يېزىق تىلى. ① زەمزەم سۈيى. ② شىپالىق سۇ.
ئابىكەۋسەر ئىسىم.］پارىسچە+ئەرەبچە［ يېزىق تىلى. ① دىنىي رىۋايەتلەردە ئېيتىلغان جەننەتتىكى كەۋسەر بۇلىقىنىڭ سۈيى. ②   شىپالىق سۇ: ئانا ئوغلىنىڭ بېشىنى يۆلەپ، ئاغزىغا ئابىكەۋسەر تېمىتىپ ھوشىغا كەلتۈرۈپتۇ.
ئابىناۋات ئىسىم.］پارىسچە+ئەرەبچە［ يېزىق تىلى. ① ناۋات سۈيى، شېكەر شەربىتى. ② سېرىق ئالا پوستلۇق، شېرىن تەملىك بىرخىل قوغۇن.
ئابىھايات ئىسىم.］پارىسچە+ئەرەبچە［ يېزىق تىلى. رىۋايەتلەردىكى تىرىكلىك بېغىشلىغۇچى سۇ، ھاياتلىق سۈيى.
ئاپا ئىسىم. ① بالىلىق ياكى بالىسى بار ئايال؛ ئانا. ② ھۆرمەت يۈزىسىدىن ئۆزىدىن چوڭ ئاياللارنىڭ ئىسمىغا قوشۇپ ئىشلىتىلىدۇ: ئايىمخان ئاپا. Ⅲ③ شەخس ئىگىلىك قوشۇمچىسى قوشۇلغاندا بەزى ئەرلەرنىڭ ئۆز خوتۇنىنى ئاتاپ چاقىرىشىنى بىلدۈرىدۇ: ئاپىسى بالىلار كۆرۈنمەيدۇغۇ ④ قورقۇش، چۆچۈشنى بىلدۈرىدىغان ئىملىق رولىدا كېلىدۇ: ئۆينىڭ ئىچىدە بىر قىزنىڭ «ئاپا»دېگەن ئاۋازى ئاڭلاندى.
ئاپارغۇزماق «ئاپارماق» پېئىلىنىڭ مەجبۇرىي دەرىجىسى: مەن بالامنىڭ يوتقان-كۆرپىسىنى ياتىقىغا ئاپارغۇزۇپ قويدۇم.
ئاپارماق پېئىل.〕ئېلىپ+بارماق〔 ① بىرەر نەرسىنى قاتناش قورالى بىلەن ياكى ئۆزى كۆتۈرۈپ تېگىشلىك ئورۇنغا يەتكۈزۈپ بەرمەك؛ تاپشۇرماق: ئانامنى يۈدۈپ دوختۇرغا ئاپاردىم. ② باشلاپ، يول كۆرسىتىپ بىرگە بارماق: قەيەرگە بارماقچىدىلە چوڭ ئانا، مەن ئاپىرىپ قوياي. ③ تەگكۈزمەك، يېقىنلاشتۇرماق: نېرىقى قورۇدىن چىققان بوۋاي ئالىقىنىنى قۇلىقىغا ئاپىرىپ: − نېمە دەيسىز، ھە، ھېساب چاتاق دەمسىز؟ − دېدى.
ئاپاق-چاپاق ئىنتايىن يېقىن، بەك ئىناق، ئىجىل: ساددا پاقا چاشقان بىلەن ئاپاق-چاپاق دوست بوپتۇ.
ئاپاق خوجا مازىرى＞تارىخ＜ئاپاق خوجا مازىرى قەشقەر شەھىرىنىڭ مەركىزى بولغان ھېيتگاھ مەيدانىنىڭ شەرقىي شىمالىدىكى 5 كىلومېتىر جايغا − نەزەرباغ يېزىسىنىڭ ھەزرەت كەنتىگە جايلاشقان.60بۇ مازار 1640-يىلى ئەتراپىدا ياسالغان بولۇپ، ئىچىگە سوپىلارنىڭ پىرى، ئاق تاغلىقلار مەزھىپىنىڭ باشچىسى ئاپاق خوجا دەپنە قىلىنغاچقا، «ئاپاق خوجا مازىرى» دەپ ئاتالغان. مازارنىڭ ئىگىلىگەن مەيدانى 20 مىڭ كۋادرات مېتىر، ئۇ دەرۋازا راۋىقى، كىچىك مەسچىت، خانىقا، گۈمبەزدىن ئىبارەت تۆت قىسىمدىن تەركىب تاپقان. مازار گۈمبىزىنىڭ ئېگىزلىكى 26 مېتىردىن ئارتۇق، دىئامېتىرى 17 مېتىر كېلىدۇ. گۈمبەزنىڭ تام يۈزىگە سىرلىق كۆك يېشىل كاھىش يېپىشتۇرۇلغان. كاھىش يۈزىگە نەقىشلەر سىزىلغان. تۆت مۇنار، بىر ئەگمە ۋە يېرىم ئاي شەكىللىك بەلگىنى ئۆز ئىچىگە ئالغان نەقىشلەنگەن گۈمبەز بىناكارلىق قۇرۇلۇش جەھەتتىكى گۈزەللىكى، مەزمۇتلىقى بىلەن ئۇيغۇر بىناكارلىق سەنئىتىنىڭ ئالاھىدىلىكىنى نامايان قىلىپ تۇرىدۇ. بۇ گۈمبەز ئىچىگە ئاپاق خوجا جەمەتىنىڭ ئەۋلادىدىن 72 كىشىنىڭ جەسىتى قويۇلغان. بۇ گۈمبەز ئىچىگە بىرىنچى قېتىم دەپنە قىلىنغان كىشى ئاپاق خوجىنىڭ دادىسى (مەخدۇم ئەزەمنىڭ نەۋرىسى) دەرۋىش ھاجى مۇھەممەت يۈسۈپ خوجىدۇر.60ئاپاق خوجىنىڭ ئەسلى ئىسمى ھىدايىتۇللا بولۇپ، ئۇ 12 يېشىدا (مىلادىيە 1633-يىلى) دادىسىنىڭ قەشقەردىكى ئىشانلىق ئىمتىيازىغا ۋارىسلىق قىلغان. ئاپاق خوجا مىلادىيە 1679-يىلى ئىلىدىكى موڭغۇللار بىلەن تىل بىرىكتۈرۈپ، ئۇلارنىڭ ياردىمى ئارقىسىدا يەكەن خانلىقىنى ئاغدۇرۇپ ئۆزى قورچاق پادىشاھ بولۇپ، ئوغلى يەھيانى قەشقەرنىڭ باش ۋالىيسى قىلىپ بېكىتكەن. ئىشانلىق يولىدىكى ئورنى ۋە شۇ چاغدا ھوقۇق تۇتۇپ پەيدا قىلغان زور تەسىرى تۈپەيلىدىن بۇ مازارمۇ ئاپاق خوجىنىڭ نامى بىلەن ئاتالغان.1640-يىلى، ئۇنىڭ دادىسى مۇھەممەت يۈسۈپ خوجا ئۆلگەندە، ئاپاق خوجا ئۇنىڭ ۋەسىيىتىگە ئاساسەن جەسىتىنى مۇشۇ مازارغا قويغان. بۇ مازار دەسلىپىدە ئاددىي ياسالغان، كېيىنكى چاغلاردا بىرقانچە قېتىملىق ئۆزگەرتىش، يېڭىۋاشتىن ياساش، رېمونت قىلىش ئارقىلىق كېڭيگەن. 1795-يىلى چىڭ سۇلالىسى خانى چيەنلۇڭ بۇيرۇق چۈشۈرۈپ دۆلەت خەزىنىسىدىن پۇل ئاجرىتىپ بۇ مازارنى رېمونت قىلدۇرغان ۋە كېڭەيتكەن، چيەنلۇڭ خەت تاختىسى تەقدىم قىلغان. ئازادلىقتىن كېيىن، ھۆكۈمەت پۇل ئاجرىتىپ رېمونت قىلغان. ھازىر بۇ مازار ئاپتونوم رايون دەرىجىلىك قوغدىلىدىغان قۇرۇلۇشلار قاتارىغا كىرگۈزۈلدى.
ئاپەت ئىسىم.］ئەرەبچە［ ① تەبىئەت ھادىسىلىرى كەلتۈرۈپ چىقارغان ئېغىر زىيان-زەخمەت: ئوت ئاپىتى. قۇرغاقچىلىق ئاپىتى. سۇ ئاپىتى. ② باشقا كەلگەن ئوڭۇشسىزلىق، ئېغىر بەختسىزلىك؛ زور بالا-قازا: ئاپەت كۆرمەي دېسەڭ ھوشيار بول (ماقال). ＊ بۇ بالا بىزگە بىر ئاپەت بولدى.
ئاپەتلىك سۈپەت. ئاپەت بىلەن ئۆتكەن؛ ئاپىتى بار، ئاپەت باسقان: ھېلىقى ئاپەتلىك يىللاردا ھەمىشە كالا ھارۋىسىنى ھەيدەپ جاڭگالدىن يانتاق توشۇغانىدىم.
ئاپپارات ئىسىم.］رۇسچە＞لاتىنچە［ ① مەلۇم بىر ئىشنى بېجىرىش ئۈچۈن خىزمەت قىلىدىغان ئەسۋاب، مېخانىزم: فوتو ئاپپارات. تېلېفون ئاپپاراتى. ② ئىدارە، جەمئىيەت، تەشكىلات قاتارلىق خىزمەت ئورگانلىرى: ئاپپاراتلارنى ئىسلاھ قىلىش خىزمىتى ئوڭۇشلۇق ئېلىپ بېرىلماقتا.
ئاپپاراتچى ئىسىم. ئاپپارات بىلەن رەسىمگە تارتىش ياكى سىن ئېلىش ئىشىنى بېجىرگۈچى كىشى.
ئاپپاي ئىسىم. بىلىملىك ياكى ئوقۇتقۇچى ئاياللارنى ھۆرمەتلەش يۈزىسىدىن ئۇلارنىڭ ئىسمىغا قوشۇپ قوللىنىدىغان ھۆرمەت سۆزى: پاتەم ئاپپاي.
ئاپتاپ ئىسىم.］پارىسچە［ ① قۇياش، كۈن: ئاپتاپ چىقتى. ＊ بىر كىشى ئەپەندىمدىن: «ئەپەندىم، ئاپتاپ ياخشىمۇ، ئايمۇ» دەپ سوراپتۇ. ② قۇياش تارقاتقان نۇر، ئىسسىقلىق: ئاپتاپ چاقتى. ＊ − ۋۇي، ساۋۇت قارىي، يەنە مەيدەڭنى ئاپتاپقا قاقلاپ ئولتۇرۇپسەنغۇ؟ ③ قۇياش نۇرى چۈشۈپ تۇرغان، قۇياش نۇرى ئىسسىتىپ تۇرغان جاي: مەن ئاپتاپتا ئولتۇرۇپ دەرس تەكرارلىدىم.
ئاپتاپپەرەس］پارىسچە［＞بوتانىكا＜ ①  ئىسىم. بىر يىللىق سامان غوللۇق ئۆسۈملۈك. يوپۇرمىقى يۈرەكسىمان، سېرىق چېچەكلەيدۇ، دائىم قۇياشقا باقىدۇ، ئۇرۇقىدىن ياغ تارتىلىدۇ. 60گۈلى: تەبىئىتى مۆتىدىل. ئىششىق تارق−ىتىش، توسالغۇلارنى ئېچىش، سۈيدۈك، ھەيزنى راۋانلاشتۇرۇش، قان بېسىمىنى چۈشۈرۈش، ئاشقازان، جىگەر خىزمىتىنى تەڭشەش تەسىرىگە ئىگە. چىش ئاغرىقى، مۇپاسىل، بوۋاسىر، يۇقىرى قان بېسىمى، ئاشقازان، بۆرەك ئاجىزلىقى، ھەيزكەلمەسلىك قاتاركېسەللىكلەرگە ئىشلىتىلىدۇ.  ھامىلىدارلارغا زىيان قىلىدۇ. زەپە بىلەن قوشۇپ ئىستىمال قىلىنىدۇ. 60ئۇرۇقى: تەبىئىتى قۇرۇق سوغۇق. سىلىقلاشتۇرۇش، سۈت كۆپەيتىش، تولغاق توختىتىش، سۈيدۈك ماڭدۇرۇش ۋە ئەسۋىنى كۆرۈندۈرۈش، قەۋزىيەت، ئىشتىھاسىزلىق، سۈيدۈك يولى ياللۇغى، ھامىلىدارلىق مەزگىلىدىكى سۇلۇق ئىششىق قاتارلىقلارغا ئىشلىتىلىدۇ. قۇرۇق مىزاج كىشىلەرگە زىيان قىلىدۇ. قۇرۇق مىزاج كىشىلەر ئۈچۈن سىركەنجىبىن ئۇرۇقىنىڭ قايناتمىسى بىلەن قوشۇپ ئىستىمال قىلىنىدۇ. 60يۇپۇرمىقى: تەبىئىتى سوغوق. قىزىتما چۈشۈرۈش، زەھەر قايتۇرۇش، بەزگەك، كۆيۈك جاراھەتلىرى قاتارلىقلارغا ئىشلىتىلىدۇ. سوغۇق مىزاج كىشىلەرگە زىيان قىلىدۇ. ھەسەل بىلەن قوشۇپ ئىستىمال قىلىنىدۇ. 60يېغى: تەبىئىتى قۇرۇق سوغۇق. سىلىقلاشتۇرۇش، يۇمشىتىش، سۈت كۆپەيتىش تەسىرىگە ئىگە. ھەرخىل تىرە كېسەللىكلەرگە ئىشلىتىلىدۇ. سوغۇقچان كېشىلەرگە زىيان قىلىدۇ. ناۋات بىلەن قوشۇپ ئىستىمال قىلىنىدۇ. ②  سۈپەت. ئاپتاپنى ياخشى كۆرىدىغان: ئاپتاپپەرەس ئۆسۈملۈكلەر.
ئاپتاپپەرەسلىك ئىسىم. ئاپتاپپەرەس تېرىلغان يەر، ئاپتاپپەرەس بار جاي: ئالدىنقى يىلدىكى ئاپتاپپەرەسلىكنى بۇ يىل بۇغدايلىققا ئۆزگەرتمەكچىمىز.
ئاپتاپسىندۇرماق «ئاپتاپسىنماق» پېئىلىنىڭ مەجبۇرىي دەرىجىسى: ئۇكاڭنى بىردەم ئاتاپسىندۇرۇپ كىرگىن، دېدى ئانا بالا تۇتۇپ تۇرغان قىزىغا قاراپ.
ئاپتاپسىنماق پېئىل. ئاپتاپقا قاقلانماق، ئۆزىنى ئاپتاپقا سالماق، ئاپتاپقا چىقماق: ئەر نامازدىن كەلسە خوتۇنى پەرىشان ھالدا ئاپتاپسىنىپ ئولتۇرغۇدەك.
ئاپتاپسىنىشماق «ئاپتاپسىنماق» پېئىلىنىڭ ئۆملۈك دەرىجىسى.
ئاپتاپلىق ①  سۈپەت. ئاپتاپ تېگىدىغان، ئاپتاپ چۈشىدىغان: ئاپتاپلىق ھويلا. ②  ئىسىم. ئاپتاپ تېگىدىغان يەر : پادىشاھ شاھزادىنى قەپەس بىلەن ئاپتاپلىققا ئېسىپ قويۇپ قاتتىق ئازابلاپتۇ.
ئاپتوبۇس ئىسىم.］رۇسچە＞گرېكچە+لاتىنچە［＞ماشىنىسازلىق＜ يولۇچىلارنى توشۇيدىغان، كۆپ ئورۇندۇقلۇق، ئۈستى يېپىق ئاپتوموبىل.
ئاپتور ئىسىم.］رۇسچە＞لاتىنچە［ ئەدەبىي ياكى ئىلمىي ئەسەر يازغان كىشى؛ مۇئەللىپ: رومان ئاپتورى. ماقالە ئاپتورى.
ئاپتورلۇق ①  سۈپەت. ئاپتورلارغا خاس، ئاپتورنىڭ ئۆزىگىلا تەۋە: ئاپتورلۇق ھوقۇقى. ②  ئىسىم. ئەسەرنىڭ ئاپتورى بولۇش، مۇئەللىپلىك: ئاپتورلۇقنى ئېتىراپ قىلماق.
ئاپتول ئىسىم.］رۇسچە＞گرېكچە+لاتىنچە［ ئاپتوموبىل، تراكتور ۋە باشقا ماشىنىلارنىڭ ئايلىنىدىغان قىسىملىرىنى مايلاش ئۈچۈن ئىشلىتىلىدىغان، نېفىتتىن ئېلىنىدىغان بىر خىل ماي.
ئاپتومات ئىسىم.］رۇسچە＞گرېكچە［＞ھەربىي ئىشلار＜ يېقىن ئارىلىقتا جەڭ قىلىش ۋە ھۇجۇمغا ئۆتۈشتە ئىشلىتىلىدىغان، تېز ئېتىلىدىغان قورال.
ئاپتوماتچى ئىسىم. ئاپتومات بىلەن قوراللانغان ۋە ئاپتومات ئېتىشقا ماھىر جەڭچى.
ئاپتوماتلاشتۇرماق «ئاپتوماتلاشماق» پېئىلىنىڭ مەجبۇرىي دەرىجىسى.
ئاپتوماتلاشتۇرۇشماق «ئاپتوماتلاشتۇرماق» پېئىلىنىڭ ئۆملۈك دەرىجىسى.
ئاپتوماتلاشتۇرۇلماق «ئاپتوماتلاشتۇرماق» پېئىلىنىڭ مەجھۇل دەرىجىسى.
ئاپتوماتلاشماق پېئىل. ① ئاپتومات بىلەن قوراللانماق: ئاپتوماتلاشقان بەن. ② ئاپتوماتىك ھالدا ئىشلەيدىغان بولماق.
ئاپتوماتلىق سۈپەت. ئاپتومات ئاسقان؛ ئاپتومات بىلەن قوراللانغان: ئاپتوماتلىق جەڭچىلەر كۆۋرۈكتىن ئۆتۈشكە باشلىدى.
ئاپتوماتىك سۈپەت.］رۇسچە［ بەلگىلەنگەن ئىشنى ئىچكى مېخانىزم ياردىمىدە ئۆزى بېجىرىدىغان، ئۆز-ئۆزىدىن ئىشلەيدىغان: ئاپتوماتىك تېلېفون. ئاپتوماتىك قەلەم. ＊ ئېلېكتر قوڭغۇرىقىنىڭ ئاپتوماتىك باشقۇرۇلۇش قۇرۇلمىسى مۇۋەپپەقىيەتلىك ياسالدى.
ئاپتوموبىل ئىسىم.］رۇسچە＞گرېكچە+لاتىنچە［＞ماشىنىسازلىق＜ دۋىگاتېل ئورنىتىلغان، ئادەم ۋە يۈك توشۇيدىغان، تۆت ۋە ئۇنىڭدىن ئارتۇق چاقلىق ترانسپورت ۋاسىتىسى.
ئاپتونوم سۈپەت.］رۇسچە［ ئاپتونومىيە ھوقۇقىغا ئىگە بولغان، ئاپتونومىيە ھوقۇقىنى يۈرگۈزىدىغان، ئاپتونومىيىلىك: ئاپتونوم يېزا. ئاپتونوم رايون.
ئاپتونومىيە ئىسىم.］رۇسچە＞گرېكچە［ مىللەت، تەشكىلات، رايون قاتارلىقلارنىڭ ئۆزى قاراشلىق دۆلەت، ھۆكۈمەت ياكى يۇقىرى دەرىجىلىك ئورۇننىڭ رەھبەرلىكىنى قوبۇل قىلغاندىن تاشقىرى، ئۆز ئىشىدا مەلۇم ھوقۇقىنى يۈرگۈزۈشى: مىللىي تېررىتورىيىلىك ئاپتونومىيە.
ئاپتونومىيىلىك سۈپەت. ئاپتونومىيە تۈزۈمى ئاساسىدىكى، ئاپتونومىيىنى ئاساس قىلغان ياكى يولغا قويغان؛ ئاپتونومىيىگە ئائىت.
ئاپتوۋا ئىسىم.］پارىسچە［ يۈز، پۇت-قول يۇيۇش ئۈچۈن ئىشلىتىلىدىغان، ئۇزۇن ۋە ئىنچىكە جۈمەكلىك، بوغۇزى تار، مىس ۋە تۇچ قاتارلىقلاردىن ياسالغان بۇيۇم.
ئاپتوۋا-چىلاپچا ئاپتوۋا ۋە چىلاپچا قاتارلىق قولغا سۇ بېرىدىغان ئائىلە سەرەمجانلىرى.
ئاپرېل ئىسىم.］رۇسچە＞لاتىنچە［＞ئاستىرنومىيە＜ ① بۇ قەدىمكى رىم خرىستىئانچىلىرىنىڭ كاتتىۋاشلىرىدىن بىرىنىڭ ئىسمى. ئۇ مىلادىيە كالېندارىنى تۈزۈشكە قاتناشقانلىقى ئۈچۈن بۇ ئاي شۇنىڭ نامى بىلەن ئاتالغان. ② مىلادىيە كالېندارى بويىچە 4-ئاي.
ئاپشاركا ئىسىم.］رۇسچە［ ئىتنىڭ بىر خىلى، ھەربىي ئىشلار ۋە جامائەت خەۋپسىزلىكىنى قوغداش قاتارلىق خىزمەتلەردە تۈرلۈك ئەنزىلەرنى پاش قىلىش، ئېنىقلاشتا پايدىلىنىدۇ.
ئاپقۇت ئىسىم. كۆن ۋە خۇرۇم قاتارلىقلاردىن تىكىلگەن ئاياغلارنىڭ پاشنا ئۈستىدىكى تاش بىلەن ئەستەر ئارىسىغا ئېلىنىدىغان قاتۇرما، كۆپىنچە، تارشا ياكى قېيىش چەمدىن ئىشلىنىدۇ: ئۆتنىگە لاپقۇت، ئۆتۈككە ئاپقۇت (ماقال).
ئاپقۇتچى ئىسىم. ئاپقۇت ياسىغۇچى، تەييارلىغۇچى، ئاپقۇت ساتقۇچى كىشى: مەن ئاپقۇتچىغا يۈز كىشىلىك ئاياغقا ئاپقۇت زاكاز قىلدىم.
ئاپقۇر ئىسىم.］پارىسچە［ چىنىنىڭ چوڭراق بىر تۈرى: ئۇ ئۆچكىسىدىن كۈنىگە بىر ئاپقۇر سۈت سېغىۋالىدىكەن.
ئاپلا ئىملىق ① كۈتۈلمىگەن ۋەقە-ھادىسىدىن تەئەججۈپلىنىش ۋە پۇشايمان قىلىشنى ئىپادىلەيدۇ: ئاپلا، خوشلىشالماي قاپتىمەن-دە. ② ئېچىنىش، قايغۇرۇش، ھېسداشلىقنى ئىپادىلەيدۇ: ئاپلا دەۋەتتى زەينەپ چوڭقۇر ئېچىنغان ھالدا، ئەتىيازدا قۇرغاقچىلىق، كۈزدە بولسا سۇ ئاپىتى. ③ غەزەپ، خاپىلىقنى بىلدۈرىدۇ: ئاپلا دەپتۇ ئوتۇنچى غەزەپ بىلەن چىشىنى چىشلەپ.
ئاپلاھۇئەكبەر ئىملىق.  «ئاپلا»غا قاراڭ: ئاپلاھۇئەكبەر. سۇلايمان قاتتىق خورسىنغان ھالدا قېيناتىسىغا تاپا قىلدى، − ھېچ بولمىسا، يا پۇلىنى، يا قەلەمنى ئېلىپ قالغان بولسىلىمۇ!
ئاپورت سۈپەت.］رۇسچە［ ئالمىنىڭ بىر تۈرى، رەڭگى قىزىل ياكى تاغىل بولۇپ، ئادەتتىكى ئالمىلاردىن چوڭراق، تەمى چۈچۈمەل بولىدۇ.
ئاپېلسىن ئىسىم.］رۇسچە＞گوللاندچە［＞بوتانىكا＜ ① رۇتا ئائىلىسىگە كىرىدىغان كىچىك دەرەخ. يالغۇز ياكى توپ ھالەتتە ئاق چېچەكلەيدۇ، پىشقان مېۋىسى قىزغۇچ سېرىق رەڭلىك بولىدۇ. ② شۇ دەرەخنىڭ مېۋىسى.
ئاپىرىدە ئىسىم.］پارىسچە［ «بولماق، قىلماق» ياردەمچى پېئىللار بىلەن كېلىپ «تۆرەلمەك، پەيدا بولماق؛ تۆرەلدۈرمەك، پەيدا قىلماق» دېگەن مەنىلەرنى بىلدۈرىدۇ: سەن بىلەن مەن مۇشۇ ئالەم ئاپىرىدە بولغاندىن تارتىپ، بىر-بىرىمىزنى يېتەرلىك بىلىشىمىز. ＊ ئەي بەختلىك يىگىت، سېنى بۇ ئالەمگە ئاپىرىدە قىلغان ئاتاڭ كىم ئاناڭ كىم دەپ سوراپتۇ بوۋاي.
ئاپىرىشماق «ئاپارماق» پېئىلىنىڭ ئۆملۈك دەرىجىسى: ئۇلار ھەسەل ھەرە ساندۇقلىرىنى مېنىڭ ھارۋام بىلەن تاغقا ئاپىرىشىپ بەرسۇن.
ئاپىرىن ئىسىم.］پارىسچە［ بىرەر ئىشنىڭ كۆڭۈلدىكىدەك بولغانلىقى، بېجىرىلگەنلىكى ئۈچۈن رازى، مەمنۇن، قايىل بولغانلىقىنى ئىپادىلەيدىغان ئالقىش سۆزى: ئاپىرىن ئېيتماق. ئاپىرىن ئوقۇماق. ＊ سىزنىڭ كەڭ قورساقلىقىڭىزغا ئاپىرىن خوش، ئەمدى قانداق قىلماقچىمىز؟
ئاتⅠ ئىسىم. ① توم تۇياقلىقلارغا مەنسۇپ سۈت ئەمگۈچى يىرىك ئىش ھايۋىنى. گۆشىنى ئىستىمال قىلىشقا بولىدۇ. تەبىئىتى 2-دەرىجىنىڭ ئاخىرىدا قۇرۇق ئىسسىق. مىزاجنى تەڭشەش، ھارارەتنى كۈچەيتىش، قۇۋۋەتلەش، تېرە رەڭگىنى چىرايلىقلاشتۇرۇش، مۇپاسىل، لەقۋا، رەئىشە، بۇۋاسىر، ئۈچەي يىرىڭلىق جاراھىتى قاتارلىقلارغا ئىشلىتىلىدۇ. ئىسسىق مىزاج كىشىلەرگە زىيان قىلىدۇ. ئانار سۈيى قاتارلىقلار بىلەن قوشۇپ ئىستىمال قىلىنىدۇ. ئاتنىڭ قېرىن ۋە ئۈچەي يوللىرىدىن چىققان تاشنى دورا سۈپىتىدە ئىشتىشكە بولىدۇ. ئۇنىڭ تەبىئىتى 2-دەرىجىدە قۇرۇق ئىسسىق. زەھەر قايتۇرۇش، بەلغەم بوشىتىش، ئاغرىق پەسەيتىش، تۇتقاقلىق، قان تۈكۈرۈش ۋە قۇسۇش، غەلۋىرەك قاتارلىقلارغا ئىشلىتىلىدۇ.: يېيىشلىك ئات ھارماس (ماقال). ＊ قېرىغاندا ئات تېزىكى ئالتۇن كۆرۈنەر (ماقال). ② ئاتنىڭ بېشىغا ئوخشىتىپ ياسالغان شاھمات ئۇرۇقى: ئاتنى ماڭماق. ③ ئون ئىككى مۆچەلدە يەتتىنچى يىلنىڭ نامى: ئۇ ئات يىللىق.
ئاتتىن چۈشسىمۇ ئۈزەڭگىدىن چۈشمەسلىك ئىلگىرىكى مەۋقە ياكى مەرتىۋىسىدىن ئايرىلغاندىن كېيىنمۇ چوڭچىلىق ۋە تەكەببۇرلۇقىنى تاشلىماسلىق: ئۇ ئىلىگىرىكىدك قولىنى نەگە سۇنسا شۇ يەردىن يۇلۇپ يىگۈدەك ھوقۇق-ئىمتىيازغا ئىگە بولمىغىنى بىلەن «ئاتتىن چۈشسىمۇ، ئۈزەڭگىدىن چۈشمەپتۇ» دېگەندەك، ھېلىھەم ناسىرئاخۇن ئائىلىسىنى نەزىرىگە ئىلمايتتى.
ئات كۈچى＞فىزىكا＜ ھەر سېكۇنتتا 75 كىلوگرام يۈكنى بىر مېتىر ئېگىزلىككە كۆتۈرۈش ئۈچۈن سەرپ قىلىنغان ئىشقا تەڭ قۇۋۋەت بىرلىكى.
ئاتⅡ ئىسىم. ① ئادەم ياكى نەرسىلەرگە قويۇلغان مەخسۇس ئىسىم: ئۇنىڭ ئۆگەي قىزىنىڭ ئېتى ھەجەرخان، ئۆز قىزىنىڭ ئېتى پاتمىخان ئىكەن. ② نام، ئاتاق: ئات ئايلىخانغا، يول سارىخانغا (ماقال). ③ شان-شۆھرەت ياخشى نام؛ داڭق: ياخشىدىن ئات قالىدۇ، ياماندىن داد قالىدۇ (ماقال). ④ ＞تىلشۇناسلىق＜ شەيئىلەرنىڭ نامىنى بىلدۈرۈپ، «كىم؟ نېمە؟» دېگەن سوئاللارغا جاۋاب بولۇپ كېلىدىغان سۆز تۈركۈمى، «ئىسىم»مۇ دېيىلىدۇ: ئاتاقلىق ئات. تۈردەش ئات.
ئات كۆتۈرمەك سۆز-چۆچەككە قالماق، نام-ئاتاققا ئىگە بولۇپ قالماق: ئات كۆتۈرسەڭ ياخشى بىلەن كۆتۈر، سۇ كۆتۈرسەڭ بالداق بىلەن كۆتۈر (ماقال).
ئېتى ئۇلۇغ، سۇپرىسى قۇرۇق نامىغا لايىق ئەمەلىيىتى يوق: بەزى ئورۇنلار ئۆزىنىڭ ئېتى ئۇلۇغ، سۇپرىسى قۇرۇك ئورگان بولۇپ قالغانلىقى بىلەن ھېسابلاشمايدۇ.
ئاتاⅠ ئىسىم. ① بالىلىق ياكى بالىسى بار ئەر كىشى: ئۆز ئاتا. ئۆگەي ئاتا. ＊ ئاتىسى ئاتالمىغان قوڭغۇزنى، بالىسى ئېتىپتۇ توڭگۇزنى (ماقال). ＊ ئاتا بولماي ئاتا قەدرىنى بىلمەس (ماقال). ② يېشى چوڭ كىشىلەرنى ھۆرمەتلەش ئۈچۈن ئىشلىتىلىدۇ: ئاتىلار سۆزى-ئەقىلنىڭ كۆزى (ماقال). ③   بىرەر ئىش-ھەرىكەتنى باشلاپ بەرگەن، ئۇنىڭغا ئاساس سالغان ياكى شۇ ئىش-ھەرىكەتنى باشقۇرىدىغان ھۆرمەتلىك كىشى: لوقمان-دىنىي رىۋايەتلەردە تېبابەتنىڭ بىرىنچى ئاتىسى، دەرىجىدىن تاشقىرى ماھىر ھۆكۈما دەپ قارىلاتتى. ④ بەزى رايونلارداⅢشەخس ئىگىلىك قوشۇمچىسى (-سى) قوشۇلغاندا خوتۇنلارنىڭ ئۆز ئېرىنى ئاتاپ چاقىرىشىنى بىلدۈرىدۇ: − ھەي ئاتىسى، جۈمە ۋاقتى بولۇپلا قالدى، − دېدى ئۇ خوتۇن ئېرىگە.
ئاتام زامان ئۇزۇن يىللاردىن ئىلگىرى، بۇرۇنقى ۋاقىت، بۇرۇنقى دەۋر: مانا بۇ ئاتام زاماندىن بېرى بىزگە ئادەت بولۇپ كەلگەن بار ئىش.
ئاتاⅡ ئىسىم.］ئەرەبچە［ «قىلماق» پېئىلى بىلەن كېلىپ «نېسىپ قىلماق، بەخش ئەتمەك، ئىنئام قىلماق، بەرمەك» دېگەن مەنىلەرنى بىلدۈرىدۇ: بەڭۋاشلىقىمنىڭ ئاخىرىدا ماڭا ئاتا قىلغان يۈرىكىمنى زىدە قىلغۇچى ھەدىيىلەرنى كۆرۈپ، ئۆتكەن ھاياتىمغا ئۆكۈنۈشكە باشلىدىم.
ئاتا-ئانا بالىنىڭ ئاتا ۋە ئانىسى: ئاتا-ئانىلار يىغىنى.
ئاتا-بالا ئاتا ھەم بالا: ئاتا-بالا ئىككىمىز ئۇنىڭ ئالدىغا چىقتۇق.
ئاتا-بوۋا ئىلگىرى ياشاپ ئۆتكەن كىشىلەر؛ ئەجدادلار.
ئاتارمەن ئىسىم. بىرەر ھوقۇق تۇتقان مەنسەپدارنىڭ ياكى ھاكىمىيەت ئورۇنلىرىنىڭ بۇيرۇقىنى شەرتسىز ئىجرا قىلىدىغان ئادەم؛ قولچوماق: قازىنىڭ تىلى تۇتۇلغانلىقىنى كۆرگەن ئاتارمەنلەر باقىنى سۆزلەتمەسلىك ئۈچۈن ئۇنىڭ ئاغزىنى مەھكەم تۇتۇۋالدى.
ئاتارمەن-چاپارمەن ئاتارمەن ۋە چاپارمەن: قورمالنىڭ ئاتارمەن-چاپارمەنلىرى كوچىلارغا يېيىلغان ھالدا مەھەللىمۇمەھەللە، ئۆيمۇئۆي ئاختۇرۇشقا كىرىشىپ كەتتى.
ئاتاشماقⅠ «ئاتىماقⅠ» پېئىلىنىڭ ئۆملۈك دەرىجىسى: چىڭ سۇلالىسى دەۋرىدە بۇ يەرگە كېلىپ ماكانلاشقان ئۇيغۇرلارمۇ شۇ جايدا يۈسۈپ سەككاكىنىڭ قەبرىسى بولغانلىقى ئۈچۈن بۇ يۇرتنى «خۇنىخاي مازار» دەپ ئاتاشقان.
ئاتاشماقⅡ «ئاتىماقⅡ» پېئىلىنىڭ ئۆملۈك دەرىجىسى: تارىختا ئۆتكەن نۇرغۇن قەھرىمانلار ئۆزلىرىنىڭ ئەزىز جانلىرىنى خەلقنىڭ ئازادلىقى ئۈچۈن ئاتاشمىدىمۇ؟
ئاتاغا ئىسىم. ۋاڭنىڭ ئوغۇللىرىنى تەربىيىلىگۈچى ئەر كىشى.
ئاتاق ئىسىم. ① نام-ئابرۇي، شۆھرەت، داڭق: يامان ئاتاق بىلەن يۈرگەندىن، ياخشى ئاتاق بىلەن ئۆلگەن ئەۋزەل (ماقال). ② قانداشلىق ياكى تويلىشىش مۇناسىۋىتى بولماي تۇرۇپ تۇغقانلىق نامى بىلەن يۈرگەنلەرگە نىسبەتەن ئېيتىلىدۇ: ئاتاق ئاتا. ئاتاق بالا. ③ ئۇنۋان: مۇبارەك بولسۇن، ئۆزلىرىگە «ئالاھىدە دەرىجىلىك ئاشپەز» دېگەن ئىلمىي ئاتاق بېرىلىپتۇ دېدى مۇتەللىپ خۇشاللىق بىلەن.
ئاتاق-ئابرۇي   «نام-ئابرۇي»غا قاراڭ.
ئاتاقلىق سۈپەت. ئاتىقى بار، نامى، داڭقى چىققان؛ مەشھۇر، نامدار: مەن باغدادلىقمەن، دەپ باشلىدى ئۇ سۆزىنى، ئاتام باغدادنىڭ ئاتاقلىق كىشىلىرىدىن ئىدى.
ئاتاكا ئىسىم.］رۇسچە＞فرانسوزچە［ شىددەتلىك ھۇجۇم، قايتۇرما ھۇجۇم.
ئاتالغۇⅠ ئىسىم. بىرەر ساھەدە، مەلۇم بىرنەرسىنىڭ نامىنى بىلدۈرۈپ كېلىدىغان ئىسىم ياكى ئىسىم خاراكتېرلىك سۆز ۋە ياكى سۆز بىرىكمىسى: ماتېماتىكا ئاتالغۇلىرى. خىمىيە ئاتالغۇلىرى.
ئاتالغۇⅡ ئىسىم.  دىئالېكت. ئات تۇتۇشقا ئىشلىتىدىغان ئارغامچا؛ سالما.
ئاتالغۇسىز سۈپەت. ① ئېنىق ئاتالغۇسى يوق، ئاتالغۇسى تېخى بېكىتىلمىگەن ياكى قېلىپلاشتۇرۇلمىغان؛ ئاتالغۇغا ئىگە بولمىغان. ② ئۆلچەم بىرلىكىنىڭ نامى بىلەن كەلمىگەن: ئاتالغۇسىز سان.
ئاتالغۇشۇناس ئىسىم. ئاتالغۇشۇناسلىق ئىلمىنىڭ مۇتەخەسسىسى.
ئاتالغۇشۇناسلىق ئىسىم.＞تىلشۇناسلىق＜ تىلشۇناسلىقنىڭ ئاتالغۇلارنى تەتقىق قىلىدىغان بىر ساھەسى.
ئاتالغۇلۇق سۈپەت. ① ئېنىق ئاتالغۇسى بار، نامى بېكىتىلگەن. ② ئۆلچەم بىرلىكىنىڭ نامى بىلەن كەلگەن: ئاتالغۇلۇق سان.
ئاتالما ئىسىم.  «ئاتالغۇⅠ»گە قاراڭ: بۇ ئەسەرنىڭ تىلى ھازىرقى تىلغا يېقىنراق، ئەرەب-پارس ئاتالمىلىرى ئازراق.
ئاتالماقⅠ «ئاتىماقⅠ» پېئىلىنىڭ مەجھۇل دەرىجىسى: شۇنىڭدىن كېيىن ئۇ «ھۈسەن پارتىزان» دەپ ئاتىلىپ يۈردى.
ئاتالماقⅡ «ئاتىماقⅡ» پېئىلىنىڭ مەجھۇل دەرىجىسى: ئۇلارنىڭ بارلىقى مۇشۇ ۋەتەننىڭ ئازادلىقى ئۈچۈن ئاتالغانىدى.
ئاتالمىش سۈپەت. مەلۇم كىشىلەر دەۋالغان، ئاتىۋالغان؛ ساختا: شۇ يىلى يۇرتىمىزدا ئاتالمىش دېموكراتىك سايلام ئۆتكۈزۈلگەنىدى.
ئاتامانⅠ ئىسىم. يولباشچى، سەردار: دەسلەپ سۇنجياڭ ئاندىن قالغان ئاتامانلارمۇ قاتار بولۇپ تىزلاندى.
ئاتامانⅡ ئىسىم. تاياق بىلەن ئۇرۇپ ئوينايدىغان بىر خىل ئويۇنچۇق؛ توپ: ئاتامان ئوينىماق.
ئاتان ئىسىم. پىچىلغان تۆگە.
ئاتانماق «ئاتىماقⅠ» پېئىلىنىڭ ئۆزلۈك دەرىجىسى: ئۇ ئازراق پۇل تېپىپلا قىن-قىنىغا پاتماي «باي» ئاتىنىپ يۈردى.
ئاتايىن رەۋىش.］ئەرەبچە［ ① مەخسۇس، ئالاھىدە بىر مەقسەتنى كۆزلەپ، ئەتەيلەپ: مەن ئاتايىن كونىشەھەرگە كىرىپ، بىلال ئەزىزىگە ئاكامنىڭ سالىمىنى يەتكۈزۈپ قوياتتىم. ② مەقسەتلىك؛ قەستەن: كېنىزەكنىڭ سېنىڭ ئىكەنلىكىنى ۋەزىر بىلگەن بولسا كېرەك. ئۇ ئاتايىن قىستاۋاتىدۇ.
ئاتەش ئىسىم.］پارىسچە［ ئوت، يالقۇن؛ نۇر: «يېڭىئاۋات»نىڭ قۇم بارخانلىرى ئاتەشتەك قىزىق ئىدى.
ئاتەشپەرەس ئىسىم.］پارىسچە［ ئوتقا تاۋاپ قىلغۇچى، ئوتقا چوقۇنغۇچى: ئاتەشپەرەس ئادەم.
ئاتەشپەرەسلىك ئىسىم.＞پەلسەپە＜ ئوت ئېتىقادچىلىقى.
ئاتەشدان ئىسىم.］پارىسچە［ «ئوتدان»غا قاراڭ.
ئاتەشكۈ ئىسىم.］پارىسچە［ تۆمۈرچىلىك دۇكانلىرىدىكى ئوچاقنىڭ شامال كۆزىنى ئاچىدىغان ئىلمەك تۆمۈر.
ئاتەشلىك سۈپەت. ئوتلۇق؛ قىزغىن: 60ئارزۇيۇم ئاتەشلىك بىر تونۇر بولۇپ، 60خەلقىمگە بىر ئۆمۈر نان تەقدىم ئەتسەم.
ئاتەشىن سۈپەت.］پارىسچە［ ئاتەشكە ئوخشاش، ئوتتەك؛ يالقۇنلۇق، قىزغىن، جۇشقۇن: ئاتەشىن سالام.
ئاتتاشې ئىسىم.］رۇسچە＞فرانسوزچە［ ئەلچىخانىنىڭ بىرەر ساھە بويىچە مەخسۇس بەلگىلەنگەن مەسلىھەتچىسى.
ئاتچوت ئىسىم.＞ئىقتىساد＜ ھۆكۈمەت ئىشى ئۈچۈن سەرپ قىلىنغان تۈرلۈك خىراجەتلەرنى تۈرلەر بويىچە تىزىملىككە تۇرغۇزۇپ، رەھبەرلىك سېلىشتۇرۇپ تەستىقلىغاندىن كېيىن، ئۇنى مالىيە ھېساباتىغا كىرگۈزۈش: ئاتچوت قىلماق.
ئاتچى ئىسىم. بىرقانچە ئات بىلەن يۈك ۋە ئادەم توشۇپ كىراكەشلىك قىلغۇچى كىشى؛ كارۋان: ئۇ يولدىكى چېرىكلەرگە ئۆزىنى ئاتچى قىلىپ كۆرسەتتى.
ئاتچىلىق ئىسىم. ① ئات بىلەن يۈك توشۇپ كىراكەشلىك قىلىش ياكى ئات بېقىش ئىشى، كەسپى: ئاتچىلىق مېنىڭ ئاتا كەسپىم. ② ئاتلارنى نەسىللەندۈرۈش ياكى، بېقىپ پەرۋىش قىلىش ئىشى، كەسپى: ئاتچىلىق فېرمىسى.
ئاتخانا ئىسىم. ئات ئېغىلى.
ئاتخۇمار سۈپەت.〕ئات+خۇمار〔 ئاتنى ياخشى كۆرىدىغان، ئاتقا ھەۋىسى بار: يۇرتتىكى ھەرقايسى ئاتخۇمار بايلار شىرغىنى تالىشىپ 15 دادەن بۇغداي بېرىمىز دەپمۇ سېتىۋالالماي يۈرەتتى.
ئاتداش سۈپەت. ئېتى ئوخشاش، ئىسىمداش.
ئاتروپىن ئىسىم.］رۇسچە＞لاتىنچە［＞تېبابەت＜ رەڭسىز، پۇراقسىز كرىستال پاراشوك دورا. سانجىق ۋە ھەزىم قىلىش يوللىرىدىكى يارىلىنىشتىن كېلىپ چىقىدىغان ئاغرىقلارنى پەسەيتىدۇ.
ئاترىنا ئىسىم.］لاتىنچە［＞زوئولوگىيە＜ يۇمشاق تەنلىك ھايۋان. قېپى ئۈچ بۇرجەك، قارا كۆك رەڭلىك كېلىدۇ، دېڭىز قىرغاقلىرىدىكى لاتقا ئارىسىدا ياشايدۇ.
ئاتسىل ئىسىم.］رۇسچە［＞خىمىيە＜ نىئورگانىك ياكى ئورگانىك ئوكسىگېنلىق كىسلاتا تەركىبىدىن گىدروكسىل (_HO) گۇرۇپپىسىنى چىقىرىۋەتكەندىن كېيىنكى قېلىپ قالغان ئاتوملار توپى.
ئاتقۇچ ئىسىم. كىچىك تىپتىكى بالىلار قورالى. بۇرۇن ئاچىماق ياغاچنىڭ ئىككى ئاچىسىغا ئىككىلىك كەڭلىكتىكى لاتىنى باغلاپ ياسىلاتتى، ھازىر رەزىنكە باغلاپ ياسىلىدۇ. رەزىنكە ئارىسىغا كىچىك تاش قاتارلىقلارنى قىستۇرۇپ، رەزىنكىنى سوزۇپ تۇرۇپ قويۇپ بېرىلىدۇ. ئادەتتە قوشقاچ قاتارلىق كىچىكرەك ئۇچار قاناتلارنى ئېتىشقا ئىشلىتىلىدۇ.
ئاتقۇچى ئىسىم. ① پاختا، يۇڭ قاتارلىقلارنى پاختا دۇكىنىغا سېلىپ يۇمشىتىش، تىتىش ئىشى بىلەن شۇغۇللانغۇچى ئادەم: پاختا ئاتقۇچى. ② ＞ھەربىي ئىشلار＜ ئوقيا، مىلتىق ياكى زەمبىرەك ئاتىدىغان كىشى.
ئاتقۇچىلىق ئىسىم. ① پاختا، يۇڭ قاتارلىقلارنى يۇمشىتىش، تىتىش ئىشى: توختى ئاخۇن ئاكا يىل بويى ئاتقۇچىلىق بىلەن كۈن كەچۈرەتتى. ② ئوقيا ياكى مىلتىق قاتارلىقلارنى ئېتىش ئىشى: بىزنىڭ قىسىمدا ئاتقۇچىلىق بىلەن داڭ چىقارغانلار ئارانلا بىز ئىككىمىز.
ئاتقۇرماق پېئىل. بىرەر ئىش، بىرەر ۋەزىپىنى بېجىرمەك، ئادا قىلماق، ئورۇندىماق: سۇلتاننىڭ ئاتقۇرۇشقا تېگىشلىك ۋەزىپىسىنى مەن ئاتقۇرۇپ ق
ئاتقالىلىق ياكى بالىسى بار ئايال؛ ئانا.يەشمىاق» پېئىلىنىڭ ئۆملۈك دەرىجىسى.
ئاتقۇرۇلماق «ئاتقۇرماق» پېئىلىنىڭ مەجھۇل دەرىجىسى: ئاتقۇرۇلۇشقا تېگىشلىك ۋەزىپىلەر دەل ۋاقتىدا ئاتقۇرۇل
ئاتقۇلاق ئىسىم.〕ئات+قۇلاق〔＞بوتانىكا＜ قامچىئوت ئائىلىسىگە كىرىدىغان، كۆپ يىللىق، سامان غوللۇق ئۆسۈملۈك. تۈۋىدىن ئۆسكەن يوپۇرماقلىرىنىڭ سېپى ئۇزۇن، غولىدىن ئۆسكەن يوپۇرماقلىرىنىڭ سېپى يوق، كونۇسسىمان گۈل رېتىدە سۇس يېشىل، قىزغۇچ گۈللەيدۇ، تاغلاردا ئۆسىدۇ.
ئاتقۇنە ئىسىم.  دىئالېكت. ئات، ئىسىم، فامىلە.
ئاتكوس ئىسىم.］رۇسچە［＞سۇ ئىشلىرى＜ ① ئېگىزلىك دەرىجىسى بارا-بارا تۆۋەنلىگەن يانتۇ يۈز: ئاتكوس تاپىنى. ئاتكوس چوققىسى. ＊ بۇ يەردە ئىشلەۋاتقان 200 دەك كىشى قارا تەرگە چۆمۈلۈپ تۈزلەش، خاڭداش، ئاتكوس چىقىرىش ئىشىنى ئىشلەۋاتاتتى. ② يانتۇ يۈزنىڭ باشلىنىش ۋە ئاخىرلىشىش نۇقتىسى ئوتتۇرىسىدىكى ئېگىزلىك پەرقىنىڭ گورىزونتال ئارىلىققا بولغان نىسبىتى.
ئاتكىرىتكا ئىسىم.］رۇسچە［ بىر تەرىپىگە سۈرەت چۈشۈرۈلگەن، سالام خەت، تەكلىپ ۋە تەبرىكنامىلەر يېزىشقا ئىشلىتىلىدىغان كارتا.
ئاتلاتماق «ئاتلىماق» پېئىلىنىڭ مەجبۇرىي دەرىجىسى: ئېتىمنى ئېرىقتىن ئاتلىتىپ ئۆتتۇم.
ئاتلاس ئىسىم.］رۇسچە［ بىرەر جاينىڭ ئالبوم ياكى كىتاب شەكلىدە تۈزۈلگەن مەمۇرىي ياكى جۇغراپىيىلىك خەرىتىىسى.
ئاتلاشماق «ئاتلىماق» پېئىلىنىڭ ئۆملۈك دەرىجىسى: بىر توپ كىچىك بالىلار مەكتەپ ئالدىدىكى ئېرىقچىدىن ئاتلىشىپ ئويناۋاتاتتى.
ئاتلام مىقتار سۆز. ئاتلىغاندا ھاسىل بولغان ئىككى پۇت ئارىسىدىكى ئارىلىق: ئۆستەڭنىڭ كەڭلىكى ئىككى ئاتلام كېلىدۇ.
ئاتلانتىك سۈپەت.］رۇسچە＞لاتىنچە［＞جۇغراپىيە＜ «ئاتلانتىك ئوكيان»غا قاراڭ.
ئاتلانتىك ئوكيان＞جۇغراپىيە＜ ئاتلانتىك ئوكياننى كۆرسىتىدۇ. ئۇ ياۋروپا ۋە ئافرىقا قىتئەلىرىنى شىمالىي ئامېرىكا ۋە لاتىن ئامېرىكىسسىدىن ئايرىپ تۇرىدىغان، دۇنيادىكى تۆت ئوكياننىڭ بىرى.
ئاتلاندۇرماق «ئاتلانماق» پېئىلىنىڭ مەجبۇرىي دەرىجىسى: ئېلىيوف بىر قىسىم ياراملىق كىشىلەرنى ئۇيۇشتۇرۇپ، تېرىقچىلىققا ئاتلاندۇردى.
ئاتلانماق پېئىل. ① ئاتقا مىنمەك: ئۇلار ئاتلىق كەلگەن، ئۇلار بىلەن بىرىنچى دۇينىڭ ئەزالىرىمۇ ئاتلىنىپ بىللە كېلىشكەنىدى. ②   بىرەر جايغا بېرىش ئۈچۈن تەييارلانماق، ھازىرلانماق: ھازىر ئالدىنقى سەپتە كۈرەش قىزىماقتا، مەن پات يېقىندا بۇ مۇقەددەس جەڭگە ئاتلىنىمەن. ③   بىرەر ئىشنى قىلىشقا تەييارلانماق، ھازىرلانماق: − بىز ئەزالار بىلەن مەسلىھەتلەشكەندىن كېيىن، قارلىق تاغنىڭ سۈيىنى ئەكىلىشكە ئاتلىنىمىز، − دېدى سابىر ھاكىمغا.
ئاتلېتىكا ئىسىم.］رۇسچە＞گرېكچە［＞تەنتەربىيە＜ كۈچ ۋە چاققانلىق تەلەپ قىلىدىغان ھەم ئۇلارنى كامالىغا يەتكۈزىدىغان ئسپورت مەشىقلىرىنىڭ يىغىندىسى: 1986-يىلى مەملىكەت بويىچە يېنىك ئاتلېتىكا مۇسابىقىسى ئۆتكۈزۈلدى.
ئاتلېتىكىلىق سۈپەت. ئاتلېتىكىغا ئائىت، ئاتلېتىكىغا تەۋە.
ئاتلىقⅠ ①  سۈپەت. ئېتى بار، ئاتقا ئىگە: مانا ھازىر ئۇ دۇلدۇلدەك ئىككى ئاتلىق بولۇپ قالدى. ②  سۈپەت. ئات مىنگەن: تۇيۇقسىز ياڭاق دەرىخى ئالدىدا ئۈچ ئاتلىق كىشى كۆرۈندى. ③  ئىسىم. ئات مىنگەن كىشى: ئاتلىق پىيادىنىڭ ھارغىنىنى بىلمەس (ماقال). ④  ئىسىم. ئاتقا خاس خۇسۇسىيەت، ئاتقا خاس ئالاھىدىلىك: ئاتنىڭ ئاتلىقى باردۇر، ناۋاتنىڭ تاتلىقى باردۇر.
ئاتلىقⅡ سۈپەت. ئىسىملىك، ناملىق، ئىسىم ياكى نامغا ئىگە بولغان؛ دەپ ئاتىلىدىغان: داۋانچىڭنىڭ يولى قاتتىق تاۋۇزى تاتلىق، داۋانچىڭدا بىر يارىم بار قەمبەرخان ئاتلىق.
ئاتلىماق پېئىل. ① دەسسىمەي ئىككى پۇت ئارىسىدا قالدۇرۇپ ئۈستىدىن ھالقىپ ئۆتمەك، ئارتىلىپ ئۆتمەك؛ سەكرىمەك: ئۇ بوسۇغىدىن ئاتلاي دەپ تۇرۇشىغا، بىر قىزنىڭ ۋارقىرىغان ئاۋازى ئاڭلاندى. ② قەدەم ئالماق، قەدەم تاشلىماق: ئاياغ ئاتلىمىسا، باش يۈگۈرمەيدۇ (ماقال). ③ قالدۇرۇپ، تەگمەي ياكى مەلۇم قىسمىنى تاشلاپ ئۆتۈپ كەتمەك: ناھىيە ئاتلاپ ئوقۇماق. سىنىپ ئاتلىماق. ＊ مەن خەتنى ئاتلاپ ئوقۇدۇم، خەتنىڭ ئاخىرىدا ئاجايىپ سۆزلەر بار ئىدى. ④ ئېشىپ ئۆتمەك: ياۋۇز تەختىنى گۇم ئەيلەپ، داۋانلار ئاتلىغان باتۇر، بېشىغا ياغسىمۇ ئوقلار، ئارقىغا يانمىغان باتۇر.
ئاتلىنىشماق «ئاتلانماق» پېئىلىنىڭ ئۆملۈك دەرىجىسى: خەۋەرنى ئاڭلاپ ئۇلارمۇ دەرھال ئاتلىنىشتى.
ئاتما سۈپەت. ئاتىدىغان، ئېتىلىدىغان: ئاتما توپ. ئاتما نەيزە.
ئاتماق پېئىل. ① قولدىكى نەرسىنى شىلتىپ يىراققا ياكى مۆلچەرلەنگەن يەرگە تاشلىماق؛ ئىرغىتماق: توپقا قاراپ تاش ئاتما (ماقال). ＊ تاش ئاتقانغا قاش ئات (ماقال). ② شىددەت بىلەن بىرەر يەرگە تاشلانماق: ئېسەدەپ يىغلاۋاتقان مەريەم «ئاكا» دېگىنىچە زاكىرجاننىڭ باغرىغا ئۆزىنى ئاتتى. ＊ ئۇنىڭ ئاتقان مۇشتى تەگمىدى. ③   چىقارماق، يايماق، ئېچىلماق: چېچەك ئاتماق. ④ تىتماق ئالتا ئاي ئاتقان پاختام بىر چاپانغا يەتمەپتۇ (ماقال). ⑤ پارتلاتماق: تاغ ئاتماق. پوجاڭزا ئاتماق. ⑥ كۈچ بىلەن ئىتتىرىپ چىقارماق، ئۆرلىمەك: قادىر دولقۇنلار ئۈستىگە دولقۇنلار ئېتىپ ئېقىۋاتقان دەريا بويىغا قاراپ ماڭدى. ⑦ بىرەر قورال ۋاسىتىسى ئارقىلىق ئوق ۋە شۇنىڭغا ئوخشاش نەرسىلەرنى چىقارماق، ئۈزمەك: ئاتالمىغاننىڭ ئوقى ئالتا غۇلاچ كېتەر (ماقال). ⑧ بىرەر قورال ۋاسىتىسى ئارقىلىق يارىلاندۇرماق، ئۆلتۈرمەك: ئاتىسى ئاتمىغان قوڭغۇزنى، بالىسى ئېتىپتۇ توڭگۇزنى (ماقال). ＊ دادامنى ئۇلار ئېتىۋەتكەن. ⑨ مىدىرلاتماق، ئويناتماق: ئالمىلىق باغقا كىرىپ، ئالما ئاتقان قارا كۆز، تال چىۋىقتەك ئېگىلىپ، قاشنى ئاتقان قارا كۆز. 01 يورۇماق، سۈزۈلمەك: قادىر يېتىپ ئىككى سائەتتىن كېيىن تاڭ ئاتتى.
ئاتموسفېرا ئىسىم.］رۇسچە＞گرېكچە［ يەر ۋە باشقا بەزى پىلانېتىلارنى ئوراپ تۇرغان گازسىمان جىسىم.
ئاتمېتكا ئىسىم.］رۇسچە［＞سۇ ئىشلىرى＜ دېڭىز يۈزى تەكشىلىكىدىن ياكى باشقا نورمال تەكشىلىكتىن بىر نۇقتىغا ياكى جىسىمغىچە بولغان تىك ئارىلىق.
ئاتمىش سان. ئوننىڭ ئالتە قېتىم قوشۇلۇشىدىن ھاسىل بولغان سان.
ئاتمىشىنچى سان. تەرتىپ ئورنى 60 رەقىمى بىلەن بەلگىلەنگەن، 59دىن كېيىن، 61دىن بۇرۇن تۇرىدىغان: 60-يىللار . 60-ئورۇندۇق.
ئات-ھارۋا ئات ۋە ھارۋا.
ئاتوم ئىسىم.］رۇسچە＞گرېكچە［ ① ＞فىزىكا＜ خىمىيىلىك ئېلېمېنتنى ھاسىل قىلغۇچى ئەڭ كىچىك زەررىچە، شۇنداقلا ماددىلارنىڭ خىمىيىلىك رېئاكسىيىگە كىرىشتىكى ئەڭ تۈپكى زەررىچە بولۇپ، ئۇ مۇسبەت زەرەتلىك ئاتوم يادروسى ۋە ئاتوم يادروسىنى ئايلىنىپ ھەرىكەتلىنىدىغان ئېلېكترونلاردىن تەشكىل تاپىدۇ؛ ھەر خىل ئاتوملارنىڭ ماسسىسى، چوڭ-كىچىكلىكى ۋە باشقا خۇسۇسىيەتلىرى ئۆزئارا ئوخشاشمايدۇ. ② ＞ھەربىي ئىشلار＜ يادرو قوراللىرىنىڭ بىر خىلى. ئۇران، پلۇتونىي قاتارلىقلارنىڭ ئاتوم يادروسى پارچىلانغاندا ھاسىل بولىدىغان ئاتوم ئېنېرگىيىسىدىن پايدىلىنىپ قىرىش، خاراب قىلىش ئۈچۈن ئىشلىتىلىدىغان قورال، پارتلىغاندا زەربە دولقۇنى نۇر رادىئاتسىيىسى ۋە رادىئوئاكتىپلىق بۇلغىنىش پەيدا قىلىدۇ: ئاتوم پارتلاتماق.
ئاتوملۇق سۈپەت. ئاتومى بار، ئاتومغا ئىگە.
ئات-ئۇلاغ ئات ۋە شۇ قاتاردىكى ئىشلەپچىقىرىش ھايۋانلىرى: بۇ يىل بىزمۇ ئات-ئۇلاغ سېتىۋالدۇق.
ئاتۋاز سۈپەت. ئاتخۇمار، ئاتقا ئامراق: بۇ ئادەم ئۇزۇندىن بۇيان ئاتۋاز ئىدى.
ئاتۋازلىق ئىسىم. ئاتقا ئامراقلىق، ئات مېنىشكە، ئات بېقىشقا ھېرىسمەنلىك.
ئاتېبرىن ئىسىم.］ئىنگلىزچە＞نېمىسچە［＞تىببىي ئىلىم＜ كۇيناكرىن گىدرۇخلورىدنىڭ دورىلىق نامى. بەزگەككە داۋا بولىدىغان، تەمى ئاچچىق؛ سېرىق رەڭلىك كرىستال پاراشوك.
ئاتېئىزىم ئىسىم.］رۇسچە＞فرانسوزچە［＞پەلسەپە＜ دىنىي ئېتىقادلارنى رەت قىلىش كۆزقارىشى؛ خۇداسىزلىق: ئاتېئىزىم تەربىيىسى.
ئاتېئىزملىق سۈپەت. ئاتېئىزمغا ئائىت، ئاتېئىزم روھىدىكى، دىنغا قارشى: ئاتېئىزملىق تەربىيە.
ئاتېئىست ئىسىم.］رۇسچە［ ئاتېئىزم تەرەپدارى؛ دەھرىي، دىنسىز كىشى.
ئاتېئىستلىق ئىسىم. دىنسىزلىق، دەھرىيلىق، دىنغا قارشىلىق.
ئاتىدارچىلىق ئىسىم. ئاجىز، يېتىم-يېسىر، تايانچسىز كىشىلەرگە قىلىنىدىغان غەمخورلۇق؛ يار-يۆلەك، تايانچ، كۆيۈنۈش: بىز بۇ ياققا ماڭىدىغان چاغدا دادىسى ئۇنى ئاشۇ تاغىسىنىڭ ئاتىدارچىلىقىغا قالدۇرغانىدى.
ئاتىكارچى سۈپەت. ئۆزىگە مۇناسىۋەتسىز ئىشلارغا ئارىلىشىۋالىدىغان، ئۆزىنى كۆرسىتىشكە ئامراق؛ مەنمەنچى: ئۆزۈڭمۇ تازا ئاتىكارچى بىرنېمە ئىكەنسەن، دېدى پاتىمە سەمەتكە بۇرۇلۇپ، سانىماي سەككىز دېمە.
ئاتىكارچىلىق ئىسىم. ئۆزىنى كۆرسىتىشكە ئامراقلىق، مەنمەنچىلىك، ئاقساقاللىق: ئۇ باشقىلارنىڭ سۆزلىرى تۈگە-تۈگىمەيلا سۆز قىستۇرۇپ ئاتىكارچىلىق بىلەن سۆزنى تارتىۋالىدىغان بىر خىل تەتۈر مىجەزلىك ئادەم بولۇپ يېتىلمەكتە ئىدى.
ئاتىلا ئىسىم. ئۇننى ياغ بىلەن قورۇپ، ئۈستىگە سۇ قويۇپ پىشۇرۇلىدىغان يېمەكلىك.
ئاتىلارچە رەۋىش. ئۆز ئاتىسىدەك، ئۆز ئاتىسى ئورنىدا؛ ئاتىسىغا ئوخشاش: مەن توختىنىڭ بالىلارغا ئاتىلارچە غەمخورلۇق قىلغانلىقىنى ئاڭلاپ ناھايىتى خۇش بولدۇم.
ئاتىلىق ①  سۈپەت. ئاتىسى بار، ئاتىسى ھايات: ئاتىلىق ئوغۇل خوجىلىق قۇل (ماقال). ②  سۈپەت. ئاتىغا خاس؛ ئاتا قىلىشقا تېگىشلىك بولغان: ئاتىلىق بۇرچ. ئاتىلىق قەرز. ئاتىلىق مېھىر-مۇھەببەت. ③  ئىسىم.＞بوتانىكا＜ ئۆسۈملۈكنىڭ چاڭدان ۋە گۈل يىپىدىن ئىبارەت ئىككى قىسىمدىن تۈزۈلگەن كۆپىيىش ئەزالىرىنىڭ ئاتىلىق قىسمى. ئاتىلىق يېتىلگەندىن كېيىن چاڭدان يېرىلىپ گۈل چاڭلىرى توزۇپ چىقىدۇ.
ئاتىلىقسىز سۈپەت. ئاتىلىقى يوق، ئاتىلىقى بولمىغان: ئاتىلىقسىز كۆپىيىش.
ئاتىماقⅠ پېئىل. ئات قويماق، نام بەرمەك: كىشىلەر ئۇنى «ئەۋلىيا ئاتا» دەپ ئاتايدۇ.
ئاتىماقⅡ پېئىل. ① بېغىشلىماق، تەقدىم قىلماق، بەرمەك: ئاۋۇ قويدىن بىرەرىنى ئاتىۋەتسىلىمۇ بولىۋېرىدۇ، دېدى باخشى ھېچ قىزارماستىن. ② كۆڭلىگە پۈكمەك، نىيەت قىلماق: قانداق، كىچىكئاخۇن، سېتىپ بېرىشكە ئاتىغىنىڭىزنى چىقارمامسىز دېدى ھۇشۇر ھامۇت. ③ تەييارلىماق، تەييار قىلماق: 60يىللار مەيدەڭنى تۇتۇپ قاقاقلاپ كۈلمە، 60ئالدىڭدا قىزىرىشتىن ئارتۇق كۆرىمەن ئۆلۈمنى، 60قېرىتىمەن دەپ ئارتۇق كۆڭۈل بۆلمە، 60ئاخىرقى جەڭگە ئاتاپ قويارمەن ئوغلۇمنى.
ئاجايىبات ئىسىم.］ئەرەبچە［ كىشىلەرنى ھەيران قالدۇرىدىغان، غەيرىي كۆرۈنىدىغان نەرسىلەر ياكى ۋەقە-ھادىسىلەر.
ئاجايىپ］ئەرەبچە［ ①  سۈپەت. ناھايىتى قىزىق، كىشىنى ھەيران قالدۇرىدىغان، تەسەۋۋۇرغا سىغمايدىغان، قىزىقارلىق: ئوغلىدىن بۇ ئاجايىپ ۋەقەنى ئاڭلىغان قاسىمئاخۇن ئۇستامنىڭ شادلىقىدىن ئۇدا بىرقانچە كېچىگىچە ئۇيقۇسى كەلمىدى. ②  سۈپەت. غەيرىي، غەلىتە، باشقىچە: مانا ئەمدى سىزنى ئويلىساملا ئاجايىپ بولۇپ قالىمەن، دېدى زەينەپ كامىلنىڭ كۆزىنىڭ ئىچىگە قاراپ. ③  سۈپەت. ناھايىتى ياخشى، قالتىس، پەيزى: بىلەمسەن، ھەي ئاداش، شۇ تۇرقىدا بىر ئاجايىپ قىز سېنىڭ ئۈچۈن تولغىنىپ ئۇخلىيالمايۋاتىدۇ. ④  رەۋىش. ناھايىتى، ئىنتايىن، تولىمۇ، خويمۇ، بەك: ئۇنىڭ ساڭا ئاجايىپ ھەۋىسى كېلەتتى.
ئاجايىپخانا ئىسىم.］ئەرەبچە+پارىسچە［ ھەر خىل ھايۋانلار، بولۇپمۇ تەتقىقات قىممىتى يۇقىرى بولغان، بەزىبىر ئاز ئۇچرايدىغان ھايۋانلارنى بېقىپ، كىشىلەرنىڭ ئېكسكۇرسىيە قىلىشى ئۈچۈن تەييارلانغان ئورۇن.
ئاجايىپ-غارايىپ ناھايىتى قىزىق، ھەيران قالارلىق، ئالامەت: بۇ ئاجايىپ-غارايىپ ۋەقە ھەممىنى ھەيران قالدۇرۇپتۇ.
ئاجراتما ئىسىم. ئاجرىتىپ چىقىرىلغان ياكى ئاجرىتىپ ئېلىنغان نەرسە، ئاجرىتىپ ئېلىنغان تەركىب.
ئاجراتماق پېئىل. ① «ئاجرىماق» پېئىلىنىڭ مەجبۇرىي دەرىجىسى: ھېيتئاخۇن قوچقارنىڭ تېرىسىنى ئاجرىتىپ، ئالما شېخىغا ئاستى. ② پەرقلەندۈرمەك: قاراپ تۇرغان كىشىگە ئۇنىڭ كۈلكىسى بىلەن يىغىسىنى ئاجرىتىۋېلىش تەس ئىدى. ③ خالاس قىلماق، قۇتۇلدۇرماق: بېشىمىزدا دۈشمەنلەر قىلىچىنى ئوينىىتار، بۇ دوزاختىن نوزۇكنى قانداق بىر جان ئاجرىتار ④ بىرەر مەقسەت ئۈچۈن ئاتىماق، چىقارماق، بەلگىلىمەك: بۇ قېتىمقى پائالىيەتكە ئىدارىمىز مىڭ يۈەن ئاجراتتى. ⑤ ئەھدىنى، نىكاھنى بۇزماق، مۇناسىۋەتنى ئۈزمەك: ئۇ قىزىنى 15 يىل ئۆي تۇتقان ئېرىدىن زورلۇق بىلەن ئاجرىتىۋالدى. ⑥ ＞بىئولوگىيە＜ جانلىق ئورگانىزملار تېنىدىكى بەزى ھۈجەيرە، توقۇلما ياكى ئەزالار مەلۇم ئاجرالمىلارنى ئايرىپ چىقارماق.
ئاجراشتۇرماق «ئاجراشماق» پېئىلىنىڭ مەجبۇرىي دەرىجىسى: ئۇلارنىڭ ئائىلە مۇناسىۋىتى بۇزۇلغىلى خېلى بولۇپ قالغانىدى، ئۇلارنى سوتتىن ئاجراشتۇرۇۋەتتى.
ئاجراشتۇرۇشماق «ئاجراشتۇرماق» پېئىلىنىڭ ئۆملۈك دەرىجىسى.
ئاجراشتۇرۇلماق «ئاجراشتۇرماق» پېئىلىنىڭ مەجھۇل دەرىجىسى: شۇنداق قىلىپ ئاخىرى ئۇلار نىكاھتىن ئاجراشتۇرۇلدى.
ئاجراشچانلىق ئىسىم.＞گېئولوگىيە＜ مىنېراللارنىڭ فىزىكىلىق خۇسۇسىيەتلىرىنىڭ بىرى، مىنېرال كرىستاللىرى سىرتقى كۈچنىڭ تەسىرىگە ئۇچرىغاندا، مەلۇم كرىستال يۈز يۆنىلىشى بويىچە تەكشى يۈزدە يېرىلىدىغان دائىملىق خۇسۇسىيەت. ئاجراشچانلىقنىڭ مۇقىملىق دەرىجىسى مىنېراللارنىڭ خىلىغا قاراپ ھەر خىل بولىدۇ.
ئاجراشماق ① «ئاجرىماق» پېئىلىنىڭ ئۆملۈك دەرىجىسى: ئۇلار ئالدىراپ-تېنەپ بىر-بىرىنىڭ قۇچىقىدىن ئاجراشتى-دە، قاسىم ئاكىغا قاراپ كۈلۈمسىرەشتى. ② ئەر-خوتۇنلۇق مۇناسىۋەتتىن ئايرىلماق، ئەر-خوتۇنلۇق مۇناسۋەتنى ئۈزمەك: مەۋلاننىڭ خوتۇنى بىلەن ئاجراشقىنىغا تېخى بىر ئايمۇ بولمىغانىدى.
ئاجراق ①  سۈپەت. تۇتاشقان جايىدىن ئايرىلىپ كەتكەن؛ سۇنۇق: پۇتى ئاجراق ئورۇندۇقتا ئولتۇرغىلى بولمايدۇ. ②  ئىسىم. نەرسىلەرنىڭ ئاجرىلىپ تۇرغان دەزى، يېرىقى، يوچۇقى: ياغاچ تۇڭنىڭ ئاجرىقىدىن سۇ چىڭقاپ چىققىلى باشلىدى.
ئاجرالما ئىسىم. ئاجرىلىپ چىققان نەرسە، تەركىب.
ئاجرالماق «ئاجرىماق» پېئىلىنىڭ مەجھۇل دەرىجىسى: چۇۋۇمىساق كىمنىڭ نا ئەھلى، كىمنىڭ نائەھلى ئەمەسلىكى ئاجرالمايدۇ.
ئاجرالمىلار ئىسىم.＞بىئولوگىيە＜ جانلىقلار تېنىدىكى بەزى ھۈجەيرە، توقۇلما ياكى ئورگانلارنىڭ فىزىئولوگىيىلىك خىزمىتى بىلەن سىنتېزلاپ ياكى ئاجرىتىپ چىقارغان خىمىيىۋى بىرىكمىلەر.
ئاجرىماق پېئىل. ① بۆلەكلەرگە، تەركىبىي قىسىملارغا بۆلۈنمەك، پارچىلانماق: ئەندۇۋىنىڭ تۇتقۇچى ئاجراپ كېتىپتۇ. ② ئايرىلماق، يىراقلاشماق: رەقىب بىزدىن ئاجراپ چىقىپ ئۇنىڭ يېنىغا باردى، ئۇلار گۇدۇڭلاشتى.
ئاجىز سۈپەت.］ئەرەبچە［ ① جىسمانىي جەھەتتىن كۈچسىز، زەئىپ، قۇۋۋەتسىز: ئاجىز ئايال. تېنى ئاجىز. ② ئامالسىز، ئىلاجسىز، نائىلاج، يار-يۆلەكسىز: خوش، ھەق سۆزنى قىلدىم بېگىم، ئاجىز پۇقرانىڭ تەلىپىنى يەتكۈزدۈم، ئويلاپ كۆرسىلە، قۇرۇق تاغار ئۆرە تۇرمايدۇ-دە ③ پەس، بوش، كۈچسىز (ئاۋاز ھەققىدە): قاياقتىندۇر، ناھايىتى ئاجىز يىغا ئاۋازى ئاڭلاندى. ④ خىرە، نۇرسىز: ئاينىڭ ئاجىز نۇرى ئۆي ئىچىگە تۈڭلۈكتىن چۈشۈپ تۇراتتى. ⑤ مەلۇم جەھەتلەردە ئىقتىدارىنى قىسمەن ياكى پۈتۈنلەي يوقاتقان، تۆۋەنلىگەن: ئېلىشانىڭ كۆزى ئاجىز ئىدى. ⑥ ماددىي كۈچ ۋە مالىيە كۈچى يېتەرسىز، كەم: ئۇ ئاجىز دۆلەت. ⑦ ئارقىدا قالغان، ناچار، تۆۋەن، يېتەرسىز: دەرستە ئاجىز ئوقۇغۇچىلارغا ھەركۈنى بىرەر سائەت قوشۇمچە ئۆگىنىش قىلىپ بېرىۋاتىمەن.
ئاجىزانە رەۋىش. ئاجىزلارچە، ئاجىزلىق بىلەن.
ئاجىزلاتماق «ئاجىزلىماق» پېئىلىنىڭ مەجبۇرىي دەرىجىسى: قۇياش ئاللىقاچان قىيسىيىپ، ئۆتكۈر نۇرلىرىنى ئاجىزلاتقانىدى.
ئاجىزلاشتۇرماق «ئاجىزلاشماق» پېئىلىنىڭ مەجبۇرىي دەرىجىسى: بۇنداق ئويلار ئىرادىنى ئاجىزلاشتۇراتتى.
ئاجىزلاشتۇرۇشماق «ئاجىزلاشتۇرماق» پېئىلىنىڭ ئۆملۈك دەرىجىسى.
ئاجىزلاشتۇرۇلماق «ئاجىزلاشتۇرماق» پېئىلىنىڭ مەجھۇل دەرىجىسى.
ئاجىزلاشماق ① «ئاجىزلىماق» پېئىلىنىڭ ئۆملۈك دەرىجىسى. ② ئاجىزلىماق: غالىبجاننىڭ بەدىنى ئاجىزلاشتى.
ئاجىزلانماق «ئاجىزلىماق» پېئىلىنىڭ مەجھۇل دەرىجىسى.
ئاجىزلىشىش ئىسىم.＞تىلشۇناسلىق＜ كۈچلۈك ئېيتىلىدىغان تاۋۇشلارنىڭ كۈچسىز ئېيتىلىپ، ئۆز تۈسىنى مەلۇم دەرىجىدە ئۆزگەرتىشى. مەسىلەن، بىر بوغۇملۇق سۆزلەردىكى «ئا» نىڭ «ئې» غا ئاجىزلاشقىنىغا ئوخشاش.
ئاجىزلىق ئىسىم. جىسمانىي ياكى روھىي جەھەتتىكى نۇقسان؛ ئاجىز، زەئىپ ھالەت: مۇكەممەل ئادەم بولۇش ئۈچۈن ئۆزىدە كۆرۈلگەن ئاجىزلىقلارغا رەھىم-شەپقەت قىلماسلىق لازىم.
ئاجىزلىماق پېئىل. ① جىسمانىي جەھەتتىن زەئىپلەشمەك، ھالسىزلانماق؛ كۈچى، قۇۋۋىتى ئازايماق: بەدەندە ئاقسىل ماددىسى ئازلاپ كەتسە، ئادەم ئاجىزلاپ، ھاياتى خەۋپكە يولۇقىدۇ. ＊ بۇ يەرلەر بەك ئاجىزلاپ كەتكەچكە تۈزۈك ھوسۇل ئالالمايۋاتىمىز. ② پەسلىمەك، بوشىماق، تۆۋەنلىمەك (ئاۋاز ھەققىدە): بوۋاينىڭ ئاۋازى بارا-بارا ئاجىزلاپ كېتىۋاتاتتى. ③ خىرەلەشمەك، نۇرسىزلانماق: ئۆي ئىچىدىكى جىنچىراغ ئاجىزلاپ-ئاجىزلاپ، ئاخىر ئۆچۈپ قالدى. ④ كۈچىدىن قالماق، ناچارلاشماق، ئىقتىدارى تۆۋەنلىمەك: راستىنى ئېيتسام كۆزۈم ئاجىزلاپ قالغانمۇ، زادى سېنى تونۇيالمايۋاتىمەن.
ئاچ ①  سۈپەت. قورسىقىدا يېگەن نەرسىسى قالمىغان، تاماق يېمىگەن، ئېچىرقىغان: ئاچ قورساق. ＊ ئاچ ئۆيدە قېتىق ئۇيۇماس (ماقال).＊ تارتىنغان ئاچ قالار (ماقال). ②  سۈپەت.   قانائەتسىز، شۈكۈر-قانائەت قىلمايدىغان؛ تويماس، ئاچ كۆز: ئۇ باي بولغىنى بىلەن ئىنتايىن ئاچ ئادەم ئىكەن. ③   تولمىغان، مۇكەممەل ئەمەس؛ كەم، پۈچەك: ئاچ دان. ئاچ قاپىيە. ④  ئىسىم. ئاچلىق ھالىتى ۋە شۇنداق ھالەتتىكى كىشى: بىر قارنىم ئاچتىن ئۆلمەس (ماقال). ＊ ئاچ نېمىنى يېمەس، توق نېمىنى دېمەس (ماقال). ⑤ سۈپەت. قېنىق، توق ئەمەس؛ سۇس (رەڭ ھەققىدە): ئاچ يېشىل. ئاچ سېرىق. ئاچ كۆك. ئاچ قىزىل.
ئاچ پاقا كۆزى ئاچ، تويماس: ئەتىدىن كەچكىچە خەقنىڭ نەرسىسىنى تالىشىۋېرىدىغان ئاچ پاقا بالا ئىكەنسەن.
ئاچ كۆز تويمايدىغان، نەپسنى يىغمايدىغان، نەپسى يامان: ئاچ كۆز تويماس، بېخىل بېيىماس (ماقال).
ئاچ كىرمەك خۇراپىي چۈشەنچىدە تاماق يەۋاتقان كىشىگە باشقا بىر كىشىنىڭ ئاچ كۆزلۈك بىلەن قارىشى نەتىجىسىدە تاماق يەۋاتقان كىشىدە قۇسۇش، قورسىقى ئاغرىش، ئەسنەشكە ئوخشاش بىر خىل ھالەت يۈز بەرمەك.
ئاچاⅠ ئىسىم. ① بىر تۇغقان قېرىنداشلار ئىچىدىكى ئۆزىدىن چوڭ ئايال تۇغقان: پاتەمخان مېنىڭ ئاچام. ② ئۆزىدىن چوڭ ئاياللارنى ھۆرمەتلەشتە ئېيتىلىدۇ: ئىشىك چېكىشنىمۇ ئۇنتۇپ ھاسىراپ-ھۆمۈدەپ كىرىپ كەلگەن پەرھاتنى گۆھەرنىساخان ئاچا قىزغىن كۈتۈۋالدى.
ئاچاⅡ ①  سۈپەت. بىر گەۋدىدىن ئاجرىلىپ چىققان، بۆلۈنگەن: ئاچا ياغاچ. ئاچا قۇيرۇق. ئاچا يول. ②  ئىسىم. نەرسىلەرنىڭ بىر گەۋدىدىن ئايرىلىپ چىققان قىسمى، بۆلىكى؛ پۇتاق: قاسىم ھويلىدىكى ئاچىغا چاپىنىنى ئېسىپ قويۇپ ئىتتىك ئۆيگە كىردى. ＊ بۆرە قوينىڭ قۇيرۇقىنى ئاچىسىدىن چىشلەپ ئىككى پارچە قىلىۋېتىپتۇ. ③  ئىسىم. بىر نەرسىنى يۆلەپ قويىدىغان تىرەك: بىز ئۆرۈلۈپ كەتمىسۇن دەپ ئاچا يۆلەپ قويغان تامنىڭ يېنىدىن ئۆتتۇق.
ئاچارا ئىسىم.  دىئالېكت. «چاتراق»قا قاراڭ.
ئاچارچىلىق ئىسىم. بىرەر تەبىئىي ئاپەت ياكى ئۇرۇش قاتارلىق سەۋەبلەر نەتىجىسىدە كېلىپ چىققان ئوزۇق-تۈلۈك يېتىشمەسلىك؛ قەھەتچىلىك: شۇ يىلى ئېغىر ئاچارچىلىق بولۇپ، نۇرغۇن ئادەم ئۆلۈپ كەتتى.
ئاچاسەي ئىسىم.＞يېمەك-ئىچمەك＜ بەسەي قاتارلىق كۆكتاتلارنى قايناق سۇغا بېسىپ، ئېچىتىپ تەييارلانغان بىر خىل خام سەي.
ئاچا-سىڭىل بىر ئاتا-ئانىدىن تۇغۇلغان ھەر خىل ياشتىكى قىزلار.
ئاچا-سىڭىللىق ① ئاچا-سىڭىللىرى بار، ئاچا-سىڭىللىرى بولغان. ② ئۆزئارا ئاچا-سىڭىل بولغان قېرىنداشلىق مۇناسىۋەت.
ئاچاڭزۇ ئىسىم.＞ئىرقشۇناسلىق＜ ئېلىمىزدىكى ئاز سانلىق مىللەتلەرنىڭ بىرى بولۇپ، يۈننەن ئۆلكىسىگە جايلاشقان.
ئاچال ئىسىم. ① يولنىڭ ئاچىلانغان، ئايرىلغان جايى: يىگىت مەلىكىنى ئاتقا مىندۈرۈپ بىر كېچە يول يۈرۈپ، تاڭ ئاتقاندا ئىككى يولنىڭ ئاچىلىغا كەپتۇ.②  كەلپىن ناھىيىسىدىكى بىر يېزىنىڭ نامى.
ئاچالچى ئىسىم.＞قاتناش ئىشلىرى＜ ئاچال باشقۇرىدىغان مەخسۇس خادىم، ئاچال باشقۇرغۇچى: دادام بۇرۇن تۆمۈريولدا ئاچالچى بولۇپ ئىشلىگەنىدى.
ئاچالگۆش ئىسىم.〕ئاچال+گۆش〔＞يېمەك-ئىچمەك＜ سوغۇق سەيلەرنىڭ بىر تۈرى، بۇ يېمەكلىك قوينىڭ پىشۇرۇلغان سان گۆشىنى يالپاقلاپ توغراپ، تەخسىگە تىزىپ، ئۇنىڭ ئۈستىگە ئىنچىگە توغرالغان سۇڭپىياز، ئاچچىقسۇ ۋە داغلانغان كۈنجۈت يېغى قاتارلىقلار قۇيۇلۇپ تەييارلىنىدۇ.
ئاچبىقىن ئىسىم.〕ئاچ+بىقىن〔 بىقىننىڭ يان قىسمىدىكى سەل ئىچىگە تارتىلغان جاي، ئىنچىكە بەلنىڭ ئىككى يان تەرىپى.
ئاچ-توق بەزىدە ئاچ، بەزىدە توق؛ ئاچ بىلەن توقنىڭ ئارىلىقىدا، تاپقاندا يەپ، تاپالمىغاندا يىمەي، تويۇپ تاماق يېيەلمىگەي: ئاچ-توق يۈرمەك. ئاچ توق قالماق.
ئاچچىق ①  سۈپەت. ئېغىزنى ئېچىشتۇرىدىغان، تەمى ئۆتكۈر؛ سەزگۈ ئەزالىرىغا كۈچلۈك تەسىر قىلىدىغان: ئاچچىق لازا. ئاچچىق غورا. ＊ بىلىم-ئاچچىق يىلتىزدىن ئۆسۈپ يېتىلىدىغان تاتلىق مېۋە. ②  سۈپەت. جاندىن ئۆتىدىغان، بەدەننى تىترىتىدىغان: ئاچچىق سوغۇق. ئاچچىق شامال. ③  سۈپەت. كۆچمە مەنىسى:  كىشىگە قاتتىق تېگىدىغان، كۆڭۈلنى ئاغرىتىدىغان، خۇش قىلمايدىغان: يىغىندا ماڭا ئاچچىق گەپلەر بىلەن ھۇجۇم قىلىدىغانلار بولدى. ④  سۈپەت.  دەرد-ئەلەم، غەم-غۇسسىلىك، غەم-قايغۇنى ئىپادىلەيدىغان؛ ئەلەملىك: بۇ ئاچچىق خاتىرىلەرنى ئەسلەشتىن قۇتۇلۇشقا تىرىشىپ خەتكە قارىدىم. ⑤  رەۋىش.  مەسخىرىلىك، نەپرەتلىك: يىگىت ئاستا-ئاستا قۇلىقىغىچە قىزاردى-دە، بىردىنلا ئاچچىق كۈلۈۋەتتى. ⑥  ئىسىم. غەزەپ، زەردە، قەھر: بۈگۈنكى ئاچچىقنى ئەتىگە قوي (ماقال). ＊ ئۆلگۈدەك ئاچچىقى كەلگەن سەنۇبەر ئۇنىڭغا يالت قىلىپ قارىدى-دە، قېتىپ قالدى، ئۇنىڭ ئالدىدا رۇستەم تۇراتتى.
ئاچچىق-چۈچۈك ① تېخى تاتلىق تەم كىرمىگەن، چۈچۈمەل (يەل-يېمىىش ھەققىدە): ئاچچىق-چۈچۈك غورا. ＊ غۇلجا ئالمىسىنىڭ تەمى دەسلەپ ئاچچىق-چۈچۈك بولىدۇ، ئۇزۇن تۇرغانسېرى تەمى ياخشى بولۇپ كېتىدۇ. ② لازا، ئاچچىقسۇ، دورا-دەرمان قاتارلىقلىرى ئۆتۈپراق تەڭشەلگەن: تۇرسۇن ئېغىر ئىچىملىكتىن كېيىن، ئاچچىق-چۈچۈك ئۈگرە بىلەن مېھمان بولدى. ③   تۇرمۇشنىڭ راھەت-پاراغەت ۋە جاپا-مۇشەققىتى، ھاياتنىڭ لەززەت ۋە غەم-تەشۋىشلىرى، تۇرمۇشنىڭ ئىسسىق-سوغۇقى: باقى تۇرمۇشقا ئەمدىلا كۆز ئاچقان ساددا ئاق كۆڭۈل بىر يىگىت، ئۇ يېزا تۇرمۇشىنىڭ ئاچچىق-چۈچۈكىنى تېتىمىغان.
ئاچچىقچېچەك ئىسىم.〕ئاچچىق+چېچەك〔＞بوتانىكا＜ ئېيىق تاپانلىقلار ئائىلىسىگە كىرىدىغان كۆپ يىللىق، سامان غوللۇق ئۆسۈملۈك. ئېگىزلىكى بەش-ئون سانتىمېتىر، غولى كۆپ، توپلىشىپ ئۆسىدۇ؛ ئۈچ قايتىلانغان پەيسىمان مۇرەككەپ يوپۇرماقلىق، گۈلى چوڭ، غول ئۇچىدا يالغۇز ئۆسىدۇ؛ غولى دورا بولىدۇ.
ئاچچىقسۇ ئىسىم.〕ئاچچىق+سۇ〔＞يېمەك-ئىچمەك＜ تېتىتقۇ قىلىنىدىغان چۈچۈمەل سۇيۇقلۇق. گۈرۈچ، بۇغداي، قىزىل قوناق قاتارلىقلارنى ئېچىتىش ئارقىلىق ئىشلىنىدۇ.
ئاچچىقلاشماق «ئاچچىقلىماق» پېئىلىنىڭ ئۆملۈك دەرىجىسى: ئۇلار بالا ئارىسىغا كىرىپ بىر-بىرى بىلەن ئاچچىقلىشىپ قالدى.
ئاچچىقلانماق «ئاچچىقلىماق» پېئىلىنىڭ ئۆزلۈك دەرىجىسى: خۇرشىدىخان مەنسۇردىن ئۆتە ئاچچىقلىنىپ، ئۆينىڭ ئىچىدە خۇددى مۇكىدەك ئۇياقتىن، بۇ ياققا ماڭاتتى.
ئاچچىقلىق ئىسىم. ئاچچىق بولغان ھالەت، ئاچچىق بولۇش: ئاچچىقلىق تۇزنىڭ ئوبيېكتىپ خۇسۇسىيىتىنىڭ سۇبيېكتىپ ئىپادىسى.
ئاچچىقلىماق پېئىل. ئاچچىقى كەلمەك، خاپا بولماق: ئۇ مېنىڭ شەھەرگە ئالدىرىغانلىقىمنى ئاڭلاپ، بۇ يەردە بىرقانچە كۈن تۇرمىساڭ بولمايدۇ، دەپ ئاچچىقلاپ تۇرۇۋالدى.
ئاچچىقئوت ئىسىم.〕ئاچچىق+ئوت〔＞بوتانىكا＜ ئاچچىقئوت ئائىلىسىگە كىرىدىغان كۆپ يىللىق، سامان غوللۇق ئۆسۈملۈك. يەر بېغىرلىغۇچى غولى بار، ئۈچ قۇلاقلىق مۇرەككەپ يوپۇرماقلىق، گۈلى سېرىق، مېۋىسى غوزىغا ئوخشاش يۇمىلاق تۆرۈك شەكىللىك؛ تېنى دورا قىلىنىدۇ، بەدەننىڭ سىرتىدىن سۈرسە، قوتۇر قاتارلىق تېرە كېسەللىرىنى داۋالايدۇ.
ئاچ-زار ئاچ قالغان ۋە زارلانغان، جاپا-مۇشەققەت تارتقان، كۈنى ئېغىر: شەرۋانىخان بىلەن رەنا ئۇزۇن يوللارنى ئاچ-زار، ھالسىز باسقان بولسىمۇ، قىيىنچىلىقلارغا قىلچە پەرۋا قىلمىدى.
ئاچ-زېرىن  «ئاچ-زار»غا قاراڭ: ھېكمەت ئانىسىدىن كىچىك قالغان ئوغلى قاسىمنى يېتىلەپ يۈرۈپ ئۆتكۈزگەن ئاچ-زېرىن كۈنلىرىنى كۆز ئالدىغا كەلتۈرگەندە، ھۆكۈمەتتىن سۆيۈنمەي قالمايتتى.
ئاچقۇچ ئىسىم. ① قۇلۇپنى ئېچىش ئۈچۈن ئىشلىتىلىدىغان مېتال ئەسۋاب: جامى سەكرەپ چۈشۈپ ئاچقۇچ بىلەن ئىت كاللىسىدەك يوغان ئورۇس قۇلۇپىنى ئاچتى. ② ＞ماشىنىسازلىق＜ بىرەر مېخانىزمنى بۇراپ يۈرگۈزۈش، ھەرىكەتلەندۈرۈش، ئىشقا چۈشۈرۈش ئۈچۈن ئىشلىتىلىدىغان مېتال ئەسۋاب: ئاپتوموبىل ئاچقۇچى. تام سائىتىنىڭ ئاچقۇچى. ③   بىرەر ئىشنى بىر تەرەپ قىلىشتا، ھەل قىلغۇچ رول ئوينايدىغان ئىجابىي ئامىل؛ چارە، تەدبىر: تۆتنى زامانىۋىلاشتۇرۇشنىڭ ئاچقۇچى پەن-تېخنىكىنى زامانىۋىلاشتۇرۇش. ④  ＞مەتبۇئاتچىلىق＜ لۇغەتلەردە زۆرۈر تېپىلغان سۆزلەرنى ئىزدەشتە قوللىنىدىغان جەدۋەل، گرافا: لۇغەتنىڭ ئاچقۇچى.
ئاچقۇچلۇق سۈپەت. ① ئاچقۇچى بار: ئۈچ ئاچقۇچلۇق قۇلۇپ. ②   بىرەر ئىشنى بىر تەرەپ قىلىشتا، ھەل قىلغۇچ رول ئوينايدىغان، ئاساسلىق مۇھىم: ئاچقۇچلۇق پەيت.
ئاچلاتماق «ئاچلىماق» پېئىلىنىڭ مەجبۇرىي دەرىجىسى.
ئاچلاشماق «ئاچلىماق» پېئىلىنىڭ ئۆملۈك دەرىجىسى.
ئاچلامچى ئىسىم. بىراۋنىڭ ئېچى كىرىپ قالغان كىشىنى ئاچلاپ داۋالايدىغان كىشى، ئاچنى چىقىرىش ئۈچۈن ئاچلىغۇچى كىشى.
ئاچلىق ئىسىم. قورسىقى ئاچ ھالەت، ئاچ قالغان، تويمىغان ھالەت، تويماسلىق: ئاچلىقتا تۇتقان قاچاڭنى توقلۇقتا ئۇنتۇما (ماقال).
ئاچلىماق پېئىل. ئەنئەنىۋى ئادەت بويىچە بىراۋنىڭ ئېچى كىرىپ قالغان كىشىدىكى ئاچنى چىقىرىش ئۈچۈن سەرەڭگە، نان قاتارلىق نەرسىلەر بىلەن شۇ كىشىنى بەلگىلىك ئەنئەنىۋى ئادەتلەر ئاساسىدا تۈرتۈپ-نوقۇلاپ، ئاچنى چىقارماق، بىراۋنىڭ ئېچى كىرىپ قالغان كىشىنى داۋالىماق.
ئاچما سۈپەت. قاناتلىرى بار ھەم قاناتلىرى ئېچىلىدىغان: ئاچما دېرىزە.
ئاچماقⅠ پېئىل. ① توسۇپ تۇرغان توساقنى بىر تەرەپكە قايرىپ قويماق ياكى ئېلىپ تاشلىماق: پەردىنى ئاچماق. يول ئاچماق. ＊ قورقما، ھەي زۆرەم مەن سادىق، ئىشىكنى ئاچ. ② ئورالغان، يېپىلغان، چىگىلگەن، كۆمۈلگەن نەرسىلەرنى شۇ ھالەتتىن خالىي قىلماق: ساندۇقنى ئاچماق. قۇلۇپنى ئاچماق. ئورىنى ئاچماق. ＊ ئون قەدەم ئالدىدا كېتىۋاتقان ئايال ئارقىسىغا قاراپ، بېشىدىكى پەرەنجىسىنى ئېچىپ بىر قارىدى-دە، يەنە گەپ قىلماي ئالدىغا قاراپ كېتىۋەردى. ③ قاتلانغان، يىغىلغان، پۈكۈلگەن، پوملانغان نەرسىلەرنى يايماق، كەرمەك: كىگىز ئاچماق. قۇچاق ئاچماق. ＊ ئانار ئۆزىمۇ ئانىسى ئېلىپ چىققان داستىخاننى ئېچىپ، ئانىسىغا ئۇدۇلمۇ ئۇدۇل ئولتۇردى. ④ قۇرۇپ، ياساپ، پۈتتۈرۈپ ئىشقا چۈشۈرمەك، پائالىيەت باشلىماق: مەكتەپ ئاچماق. دۇكان ئاچماق. ⑤ نەرسە، ۋەقە، ھادىسە ۋە شۇنىڭغا ئوخشاشلارنىڭ ماھىيىتى، خۇسۇسىيىتىنى، سىرىنى ئاشكارىلىماق؛ ئېنىقلىماق، يەشمەك: تەبىئەتنىڭ سىرىنى ئاچماق. ئەپت-بەشىرىسىنى ئاچماق. زىددىيەتلەرنى ئاچماق. ⑥ بىرەر نەرسىنىڭ ھەرىكىتىگە يول بەرمەك؛ باشلىماق، ئاققۇزماق: گەپ ئاچماق. سۆز ئاچماق. سۇ ئاچماق. ⑦ ئۆزلەشتۈرمەك، پايدىلانغۇدەك قىلماق، ئىشقا كىرىشتۈرمەك: يەر ئاچماق. كان ئاچماق. نېفىتلىكنى ئاچماق. ⑧ كۆپچىلىكنى بىريەرگە يىغىپ مۇزاكىرە قىلماق ياكى بىرەر ئىشنى، مەقسەتنى ئۇقتۇرماق: مەجلىس ئاچماق. ⑨ خۇشال قىلماق، شادلاندۇرماق: ئۇلار ئوۋ ئوۋلاپ، سەيلە-تاماشا قىلىپ كۆڭۈل ئېچىپ باشقا يەرگە يۈرۈپ كېتىپتۇ. 01 كۈچەيتمەك، راۋاجلاندۇرماق، ئۆستۈرمەك: كىتاب ئوقۇش ئادەمنىڭ زېھنىنى ئېچىپ، تەپەككۇر قابىلىيىتىنى ئۆستۈرىدۇ. 11 ماڭدۇرماق، ھەرىكەتكە كەلتۈرمەك: رادىئونى ئاچماق. تېلېۋىزورنى ئاچماق. 21 ھۆسنىگە ھۆسن قوشماق، گۈزۈللەشتۈرمەك: ئىران نۇسخىلىق يېڭى گىلەم ئۆينى بەك ئچېىپتۇ.
ئاچماقⅡ پېئىل. قورساققا يېگەن نەرسە ھەزىم بولۇپ، تاماق يېيىشنى تەلەپ قىلماق: قورساقنىڭ ئاچقىنى-ئەقىلنىڭ قاچقىنى (ماقال).
ئاچماقⅢ ئىسىم.  دىئالېكت. ئېچىق، باشلام، ئاچما.
ئاچۇرماقⅠ «ئاچماقⅠ» پېئىلىنىڭ مەجبۇرىي دەرىجىسى: بۆرە موماينىڭ ئىشىكىنى نېمىدەپ ئاچۇرۇشنى بىلىۋېلىشنىڭ كويىغا چۈشۈپتۇ.
ئاچۇرماقⅡ «ئاچماقⅡ» پېئىلىنىڭ مەجبۇرىي دەرىجىسى.
ئاچۇرۇلماق «ئاچۇرماقⅠ» پېئىلىنىڭ مەجھۇل دەرىجىسى.
ئاچىقتۇرماق «ئاچىقماق» پېئىلىنىڭ مەجبۇرىي دەرىجىسى.
ئاچىقماق پېئىل.〕ئېلىپ+چىقماق〔 ئىچكىرىدىن ياكى پەستىن بىرنەرسىنى ئېلىپ چىقماق: كەرىمىخان ئورەكتىن تېزلا بىر تال بەسەينى ئاچىقىپ قوشنىسىنىڭ قولىغا تۇتقۇزدى.
ئاچىقىشماق «ئاچىقماق» پېئىلىنىڭ ئۆملۈك دەرىجىسى.
ئاچىقىلماق «ئاچىقماق» پېئىلىنىڭ مەجھۇل دەرىجىسى.
ئاچىلىماق پېئىل. ئاچا چىقارماق، ئاچىسى بار ھالەتكە كەلتۈرمەك: ياچاغنى ئاچىلىماق.
ئاچىماق سۈپەت. ئاچىسى بار، ئاچىلىق: بىز بىر قېتىم يوغان ئاچىماق قارىياغاچنىڭ سايىسىدا ئارام ئالغانىدۇق. ∥ سەيدىنقارىينىڭ خىيالىنى قارىياغاچنىڭ ئاچىمىقىغا بېكىتىلگەن رادىئو كانىيىنىڭ جاراڭلىق ئاۋازى بۆلۈۋەتتى.
ئاچ-يالىڭاچ يېمەك-ئىچمەك، كىيىم-كېچىكى يېتىشمەيدىغان، كۈنى ئېغىر، تۇرمۇشى قىيىن؛ ئىنتايىن نامرات: ئاچ-يالىڭاچ قالماق.
ئاچ-يېلىڭ  «ئاچ-يالىڭاچ»قا قاراڭ: ئاچ-يېلىڭ قالماق. ئاچ-يېلىڭ يۈرمەك.
ئاخبارات ئىسىم.］ئەرەبچە［ ① خەۋەر، مەلۇمات: ئاخبارات ئېلان قىلىش يىغىنى. ② ＞ھەربىي ئىشلار＜ مەلۇم ئەھۋال توغرىسىدىكى مەخپىي خەۋەر ياكى دوكلات: ھەربىي ئاخبارات.
ئاخباراتچى ئىسىم. ① ئاخبارات ئىشلىرى بىلەن شۇغۇللانغۇچى خادىم. ② ＞ھەربىي ئىشلار＜ مۇھىم ئىچكى ماتېرىيال ۋە مەخپىيەتلىكنى ئىگىلەش ئۈچۈن قويۇلغان مەخسۇس خادىم.
ئاخباراتچىلىق ئىسىم. ئاخبارات ئىشلىرى بىلەن شۇغۇللىنىش ئىشى، كەسپى: ئاخباراتچىلىق بىلەن شۇغۇللانماق.
ئاختا سۈپەت. جىنسىي بەزلىرى، تۇخۇمى ئېلىپ تاشلانغان؛ پىچىلغان: ئاختا ئات. ئاختا قىلماق.
ئاختارما ①  سۈپەت. ئاغدۇرۇلغان، ئاغدۇرۇپ قويۇپ تېرىلمىغان: ئاختارما يەر. ②  ئىسىم. ئاغدۇرۇلغان، ئاغدۇرۇلۇپ تېرىلمىغان يەر: سايدا تاش تېپىلماپتۇ، ئاختارمىدا داڭگال (ماقال).
ئاختارمىلىق ئىسىم.＞دېھقانچىلىق＜ ئاغدۇرۇپ ئاپتاپقا سېلىنغان تېرىلغۇ يەر: ئادەملەر يازدىن بېرى ھەيدەلمەي چىڭدىلىپ كەتكەن ئاختارمىلىقلاردا دۈگجۈپ-دۈگجۈپ ماڭاتتى.
ئاختۇرتماق «ئاختۇرماق» پېئىلىنىڭ مەجبۇرىي دەرىجىسى: جامائەت خەۋپسىزلىكى ئىدارىسى ئۇ ئوغرىنىڭ ئۆيىگە ئادەم ئەۋەتىپ ھەممە نەرسە-كېرەكلىرىنى بىر-بىردىن ئاختۇرتۇپ كۆردى.
ئاختۇرماق پېئىل. مەلۇم بىرنەرسىنى ئىزدىمەك، قىدىرماق: لۇغەت ئاختۇرماق، ئۆينى ئاختۇرماق. يانچۇق ئاختۇرماق.
ئاختۇرۇشماق «ئاختۇرماق» پېئىلىنىڭ ئۆملۈك دەرىجىسى: ئابدۇللا ساقچىلارغا ياردەملىشىپ ئۇ ياق، بۇ ياقنى بىللە ئاختۇرۇشۇپ بەردى.
ئاختۇرۇلماق «ئاختۇرماق» پېئىلىنىڭ مەجھۇل دەرىجىسى: ئۇنىڭ بىرەر چىچقاق پاقلىنى تاسادىپىي يوقاپ كېتىدىغان بولسا مەھەللىدە قىيا-چىيا كۆتۈرۈلۈپ، ھەممە ئۆيلەر ئاختۇرۇلاتتى.
ئاختىچى ئىسىم. ①  تارىخىي سۆز. ئات باقار، ئات باققۇچى. ② ئات قاتارلىق ئەركەك ھايۋانلارنى پىچىدىغان ئادەم.
ئاختىخانا ئىسىم.  تارىخىي سۆز. ئات ئېغىلى، ئات قوتىنى؛ ئاتخانا: قۇربان ئاكا ئاختىخانىدىكى ئاتلارنى ھەركۈنى بىر قېتىم سۇغىرىشقا ئاچىقىدۇ.
ئاخشام رەۋىش. ① كۈن ئولتۇرۇپ، قاراڭغۇ چۈشەي دەپ قالغان ۋاقىت؛ پەيت: 60مېنىڭ ئانام ئەمگەكچان، 60بىلمەس ئۇندىن باشقىنى. 60ئىشتىن ئۈزمەس قولىنى، 60ئەتىسى ۋە ئاخشىمى. ② كەچ، كەچقۇرۇن: 60ئاشۇ ئاخشام ھېچ چىقمايدۇ، ئېسىمدىن (60تۇنجى سۆيگۈ ھۇزۇرىنىڭ گۇۋاھى)، 60شۇ ئۈچرىشىش بولغانىدى يۈرەكنىڭ، 60دوختۇر ئىلاج قىلالمىغان داۋاسى.
ئاخشامقى سۈپەت. ① كۈن ئولتۇرۇپ قاراڭغۇ چۈشەي دەپ قالغان ۋاقىتتىكى: 60خۇددى چۈشتەك ئاخشامقى ۋەقە، 60كەلدى ئۇنىڭ ئېسىگە بىردىن. 60يۈرەك قەلبى تولۇپ غەزەپكە، 60تۇرۇپ كەتتى ياتقان ئورنىدىن. ② كەچكى، كەچقۇرۇنقى.
ئاخشاملىق سۈپەت. بىر ئاخشامغا يېتەرلىك، بىر ئاخشامغا كېرەكلىك، بىر ئاخشام داۋاملىشىدىغان: بىر ئاخشاملىق كىنو. بىر ئاخشاملىق ئويۇن.
ئاخشاملىققا رەۋىش. كەچتە، ئاخشامدا، ئاخشام بولغاندا: ئاخشاملىققا ئۇنىڭ ئۆيىگە بارىمىز.
ئاخۇن ئىسىم.］پارىسچە［ ① ＞دىن＜ ئىسلام دىنىدىكى ئۇقۇمۇشلۇق كىشى، دىنىي زىيالىي، موللا: ۋاڭنىڭ ئەتراپىدا يەتتە-سەككىزدەك ئاخۇن قوللىرىدا قۇرئان تۇتۇپ تۇراتتى. ② ئەرلەر ئىسمىنىڭ كەينىگە قوشۇلۇپ ئېيتىلىدىغان ھۆرمەت سۆزى: مۆىن ئاخۇن. جاپپار ئاخۇن.
ئاخۇنەك ئىسىم.＞زوئولوگىيە＜ بىر خىل قۇش، ئەركىكىنىڭ تەن ئۇزۇنلۇقى تەخمىنەن 33 سانتىمېتىر، يازلىق پەي تۈكلىرىنىڭ رەڭگى چىپار بولۇپ دۈمبە، قۇيرۇق تەرەپلىرى ئاق ئالا بولىدۇ؛ چىشىسىنىڭ باش ۋە بويۇن قىسىملىرى قارا، قالغان قىسىملىرى سارغۇچ رەڭلىك، قوڭۇر ئالىسى بار، ئۇزۇنغا ئۇچالمايدۇ؛ ئېگىز تاغلاردا ئۆسۈملۈكلەرنىڭ نوتىسىنى، ئۇرۇقلىرىنى ۋە ھاشاراتلارنى يەپ ياشايدۇ؛ خېيلۇڭجياڭدا، شىنجاڭنىڭ ئالتاي تاغلىرىدا تېپىلىدۇ.
ئاخۇنباش ئىسىم.〕ئاخۇن+باش〔＞بوتانىكا＜ يەر مەدىكى؛ موگۇ.
ئاخۇنلۇق ئىسىم.＞دىن＜ ئاخۇنلارنىڭ دىنىي تەربىيە ۋە تەرغىبات بىلەن شۇغۇللىنىش ئىشى: ئاخۇنلۇق قىلماق.
ئاخۇنۇم «ئاخۇن» سۆزىنىڭ بىرىنچى شەخس ئىگىلىك قوشۇمچىسى بىلەن كەلگەن ھۆرمەت شەكلى: خوش ئاخۇنۇم، گەپ سىلىدىن بولسۇن.
ئاخۇنياغلىق ئىسىم.〕ئاخۇن+ياغلىق〔＞بوتانىكا＜ ئۆرۈكنىڭ بىر تۈرى، تاشقى پوستى ئاقۇچ، بىرئاز تۈكلۈك بولىدۇ.
ئاخىر］ئەرەبچە［ ①  ئىسىم. نەرسە، ئىش-ھەرىكەت، ۋەقە-ھادىسە ۋە ۋاقىت قاتارلىقلارنىڭ تۈگەنچىسى، ئەڭ كېيىنكىسى: ئاينىڭ ئاخىرى. ②  يۈكلىمە. زادى: ئاخىر سەن نېمىدېمەكچى ئىدىڭ ③  رەۋىش. بەرىبىر، ھامان، قاچانلا بولمىسۇن، قانداقلا بولمىسۇن؛ نەتىجىدە: بېلىقچىنىڭ كىچىك ئوغلى كۈنلەپ، ئايلاپ، يىللاپ يىغلاپتۇ. يىغلا-يىغلا ئاخىر قۇشقاچقا ئايلىنىپ قاپتۇ.
ئاخىر زامان دۇنيانىڭ، ھاياتنىڭ ۋە بارلىق مەۋجۇداتنىڭ يوقىلىش ئالدىدا تۇرغان، يوقىلىشقا يېقىن قالغان ۋاقتى؛ قىيامەت: ئاخىر زامان بولماق.
ئاخىرەت ئىسىم.］ئەرەبچە［＞دىن＜ ئۇ دۇنيا، باقىي ئالەم؛ قىيامەت: شاھ قۇرۇق دۇنيا بىلەن خوشلىشىپ ئاخىرەتكە سەپەر قىلىپتۇ.
ئاخىرەتلىك ①  ئىسىم. كىشى ئۆلگەندىن كېيىن شۇ كىشىنىڭ ئۆلۈمىنىڭ ئالدى-كەينىدە ئىشلىتىلىدىغان پۇل-پۈچەك ۋە نەرسە-كېرەك: ئەگەر بۇ پىكرىم، بۇ چارەم سىلەرگە ماقۇل چۈشسە، مانا مەن يېنىمدا ئاخىرەتلىكىم ئۈچۈن ساقلاپ كەلگەن مۇنۇ بىر تەڭگە پۇلۇمنى ئاتىدىم. ②  سۈپەت. كۆچمە مەنىسى:  ئۆمۈرلۈك، مەڭگۈلۈك، بۇزۇلماس: ئاخىرەتلىك دوست.
ئاخىرقى سۈپەت. نەرسە ۋە ھەرىكەت قاتارىنىڭ ئەڭ كەينىدىكى، كېيىنكى: ئاخىرقى پۇرسەت. ＊ ئاخىرقى بەت. ئاخىرقى پەللە. ئاخىرقى سوت.
ئاخىرلاشتۇرماق «ئاخىرلاشماق» پېئىلىنىڭ مەجبۇرىي دەرىجىسى: تۇردى ئاخۇن ئاكا بەخت نۇرىدىن بەھرىمەن بولۇپ، ئۆزىنىڭ سەرگەردانلىق ھاياتىنى پۈتۈنلەي ئاخىرلاشتۇردى.
ئاخىرلاشتۇرۇشماق «ئاخىرلاشتۇرماق» پېئىلىنىڭ ئۆملۈك دەرىجىسى.
ئاخىرلاشتۇرۇلماق «ئاخىرلاشتۇرماق» پېئىلىنىڭ مەجھۇل دەرىجىسى.
ئاخىرلاشماق پېئىل. ئاخىرىغا يەتمەك، تامام بولماق، تۈگىمەك: سادىقنىڭ ھېكايىسى ئاخىرلاشتى.
ئاخىرى رەۋىش. ① ئىش-ھەرىكەتنىڭ تۈگەش چېكى؛ ئايىغى، ئەڭ كەينى: مەن بۇ ئىشقا ئۇيان ئويلاپ، بۇيان ئويلاپ ئاخىرى بىر ئامال تاپتىم. ② ئاخىرقى ھېسابتا، نەتىجىدە، بەرىبىر، ھامان: كۈنلەرنىڭ ئۆتۈشى بىلەن ئىككىمىزنىڭ ئوتتۇرىسىدىكى دوستلۇق ئاخىرى مۇھەببەت يالقۇنىغا ئايلاندى.
ئادا］ئەرەبچە［ ①  ئىسىم. ئىش-ھەرىكەت، ۋەقە-ھادىسىنىڭ ئاخىرى، تاماملىنىش ئىجراسى: ۋەزىپە ئادا بولماق. ＊ بىز بۇرچىمىزنى ئادا قىلدۇق. ②  سۈپەت. پاكىز، تازا: ناھىيىلىك ئاشلىق ئىدارىسىدىكىلەر: «بۇغدىيىڭ تازا ئەمەسكەن» دەپ باشقىدىن ئادا قىلدۇردى.
ئاداپ ئىسىم.］پارىسچە［ ئۇن، كېپەك قاتارلىقلاردىن مەخسۇس ئۆي ھايۋانلىرىغا ئېتىپ بېرىلىدىغان مەخسۇس سۇيۇق ئۇماچ.
ئاداتماق «ئادىماق» پېئىلىنىڭ مەجبۇرىي دەرىجىسى.
ئادا-جۇدا كۆپىنچە «بولماق» ياردەمچى پېئىلى بىلەن كېلىپ «ئالاقە-مۇناسىۋەتنى ئۈزۈل-كېسىل ئۈزمەك، توختاتماق» دېگەندەك مەنىلەرنى بىلدۈرىدۇ: بىز ئۇنىڭ بىلەن ئادا-جۇدا بولدۇق.
ئاداسقا ئىسىم.  دىئالېكت. ئاتا-ئانىلاردىن تەۋەررۈك بولۇپ قېلىپ قالغان نەرسىلەر.
ئاداش ئىسىم. ① دوست؛ ئاغىنە، بۇرادەر: ئاداش بولماق. ② يار، ئاشنا: 60كۆردۈڭمۇ بۇ باشىمنى، 60كۆزۈمدىكى ياشىمنى، 60ئۈچ كۈن بولدى كۆرمەيمەن، 60قارا قاش ئاداشىمنى.
ئاداش-ئاداش ئۆزئارا ئاداش، ئاغىنە: 60ئاداش-ئاداش بولايلى، 60بىر نان تاپساق تەڭ يەيلى.
ئاداشتۇرماق «ئاداشماق» پېئىلىنىڭ مەجبۇرىي دەرىجىسى: نىشاندىن ئاداشتۇرماق.
ئاداشتۇرۇشماق «ئاداشتۇرماق» پېئىلىنىڭ ئۆملۈك دەرىجىسى.
ئاداشتۇرۇلماق «ئاداشتۇرماق» پېئىلىنىڭ مەجھۇل دەرىجىسى.
ئاداشلىق ئىسىم. دوستانە مۇناسىۋەت، دوستلۇق، ئاغىينىلىق.
ئاداشماق پېئىل. ① نىشان، يول، ھېساب، پىكىر، سۆز، خىيال، ئەقىل قاتارلىقلاردىن ئازماق: يولدىن ئاداشماق. 60＊ ياخشىنى ماختىساڭ يارىشىدۇ، 90ياماننى ماختىساڭ ئادىشىدۇ (ماقال). ② سەۋەنلىك ئۆتكۈزمەك، خاتالاشماق، يولدىن چىقماق: ئۇ ئاداشقان ياشلارنى يېتەكلەش، تەربىيىلەش، ئۆزگەرتىش خىزمىتىگە ئالاھىدە ئەھمىيەت بەردى.
ئاداق ئىسىم.  ① ئاخىرى، سوڭى: 60كاشكى جان بىر باغ ئوتۇنغا ئەرزىسە ئارمان نېمە، 60ۋەتىنىم گۈلخانىدا يانسام چاراسلاپ تا ئاداق.  ② قۇمۇل ۋىلايىتىنىڭ ئاراتۆرۈك ناھىيىسىگە قاراشلىق بىر يېزىنىڭ نامى.
ئاداققى سۈپەت. ئاخىرقى، ئەڭ ئاخىرقى: ئۇ ۋۇجۇدىدا ئۆز زامانىسىنىڭ قىزلىرىدا كەم ئۇچرايدىغان بىر خىل قەتئىي مەردانىلىك ۋە يۈكسەك جاسارەتنى ھېس قىلدى ۋە ئاداققى قەتئىي قارارغا كەلدى.
ئاداققىچە رەۋىش. ئاخىرغىچە، ئەڭ ئاخىرغا قەدەر: بىز خەلقىمىزنىڭ بەخت-سائادىتى ئۈچۈن ئاداققىچە كۈرەش قىلىمىز.
ئادالاتماق «ئادالىماق» پېئىلىنىڭ مەجبۇرىيي دەرىجىسى: سىنىپ مەسئۇلى زۆرەم ئوقۇغۇچىلارنى ئۇيۇشتۇرۇپ ئۇلارغا مەكتەپ قورۇسىنى ئادالاتتى.
ئادالاشماق «ئادالىماق» پېئىلىنىڭ ئۆملۈك دەرىجىسى: بۈگۈنكى تويدا قىزلار تاماق ئىشلىرىغا ياردەملىشىپ ئوتياشلارنى ئادالىشىپ بەردى.
ئادالانماق «ئادالىماق» پېئىلىنىڭ مەجھۇل دەرىجىسى: كۆڭۈلدە قالمىدى غەشلىك، زىيانداشلار جازالاندى. ئېرىق-ئۆستەڭدىكى لاتقا ئېقىن سۇدا ئادالاندى.
ئادالەت ئىسىم.］ئەرەبچە［ ① ئادىل، خالىس ۋە توغرا ئىش تۇتۇش، ھەققانىيەتلىك؛ ھەققانىيەت، ئادىللىق: ئادالەت زوراۋانلىق ئۈستىدىن غەلىبە قىلىدۇ. ② ئاياللارنىڭ ئىسمى.
ئادالەتپەرۋەر سۈپەت.］ئەرەبچە+پارىسچە［ ئادالەت تەرەپدارى، ئادالەتنى ياقلايدىغان، ھەققانىيەت ئۈچۈن كۈرەش قىلىدىغان، ھەققانىيەتچى: ئادالەتپەرۋەر ئادەم. ئادالەتپەرۋەر خەلق.
ئادالەتپەرۋەرلىك ئىسىم. ئادالەتنى، ھەققانىيەتنى ھىمايە قىلىش ۋە شۇ يولدىن يانماسلىق: موللازەيدىن ئوبرازىنىڭ گەۋدىلىك يېرى ئۇنىڭ خەلقپەرۋەر، ئادالەتپەرۋەرلىكىدە.
ئادالەتسىز سۈپەت. ئادىل بولمىغان، ئادالەتتىن تاشقىرى، ئادالەتكە خىلاپ: ئادالەتسىز ئۇرۇش. ＊ پادىشاھ زامانىدا بۇنداق ئادالەتسىز ئىشلار كۆپ بولغانىدى.
ئادالەتسىزلىك ئىسىم. ئادالەتنى ياقلىماسلىق، ھەققانىيەتنى دەپسەندە قىلىش: ئادالەتسىزلىك قىلماق.
ئادالەتلىك سۈپەت. ھەققانىيەتلىك بىلەن ئىش قىلىدىغان، ھەققانىيەتكە ئاساسلانغان؛ ئادىل: ئادالەتلىك ئۇرۇش.
ئادالىق ئىسىم. ئادا، پاكىز ھالەت، پاكىزىلىك.
ئادالىماق پېئىل. پاكىزلىمەك، تازىلىماق، ئېرىغدىماق: قاچا ئادالىماق. ئۆي ئادالىماق. كۆكتات ئادالىماق.
ئاداۋەت ئىسىم.］ئەرەبچە［ ئۆزئارا چىقىشالماسلىق ياكى قارىمۇ قارشىلىق، دۈشمەنلىك مۇناسىۋەت؛ گىنە، خۇسۇمەت، ئۆچمەنلىك: ئاداۋەت تۇتماق. ئاداۋەت ساقلىماق. ＊ مەن شەخسىي ئاداۋەت بىلەن زادىلا ھېسابلاشمايمەن.
ئاداۋەتچى ئىسىم. دائىم ئاداۋەت ساقلايدىغان، كىشىلەرگە ئاداۋەت تۇتىدىغان كىشى، ئاداۋىتى كۈچلۈك ئادەم.
ئاداۋەتخور سۈپەت.］ئەرەبچە+پارىسچە［ ئاداۋەت ساقلايدىغان، ئاداۋەت تۇتىدىغان: ئاداۋەتخور ئادەم.
ئاداۋەتخورلۇق ئىسىم. ئۇزۇنغىچە ئاداۋەت ساقلاش، ئاداۋەت تۇتۇش قىلمىشى: بەزى ئادەملەرنىڭ ئاداۋەتخورلۇقى بەك كۈچلۈك.
ئاداۋەتلەشتۈرمەك «ئاداۋەتلەشمەك» پېئىلىنىڭ مەجبۇرىي دەرىجىسى: ئەمەت بىزنى قەستەن ئاداۋەتلەشتۈرۈپ قويدى.
ئاداۋەتلەشمەك پېئىل. ئۆزئارا قارشىلاشماق، بىر-بىرىگە دۈشمەنلىك پوزىتسىيىدە بولماق.
ئاداۋەتلىك سۈپەت. ئاداۋىتى بار، ئاداۋەت تۇتقان، ئاداۋەت ساقلىغان: مانا شۇ چاغدا زۇللارنىڭ ئاداۋەتلىك يۈرىكىدە توختى شۇجىغا نىسبەتەن ئۆچمەس داغ قالغانىدى.
ئادەت ئىسىم.］ئەرەبچە［ ① ئۆگىنىپ قالغان ھەرىكەت؛ قىلىق: ياخشى ئادەت. يامان ئادەت، ئادەت بولۇپ قالماق. 60＊ ئادەتنىڭ دورىسى يوق. 90مەسچىتنىڭ مورىسى يوق (ماقال). ② ئاتا-بوۋىسىدىن قالغان ۋە كىشىلەرگە سىڭىپ كەتكەن تەرتىپ؛ قائىدە-يوسۇن، ئەنئەنە، ئۇدۇم: ئۇيغۇرلارنىڭ مېھماندوستلۇق ئادىتى ناھايىتى ئۇزۇن تارىخقا ئىگە. ③ ＞فىزىئولوگىيە＜ ئاياللاردا ھەر ئايدا بىر قېتىم دەۋر قىلىدىغان بالىياتقۇدا قان ھاسىل بولۇشتىن ئىبارەت فىزىئولوگىيىلىك ھادىسە (قاناش ۋاقتى ئۈچ كۈندىن يەتتە كۈنگىچە داۋاملىشىدۇ): ئادەت كۆرمەك.
ئادەتتە رەۋىش. ئادەت بويىچە، ئادەتكە ئاساسەن؛ نورمال ھالەتتە، كۆپ ھاللاردا: ئۇ ئادەتتە تالا-تۈزگە ئاز چىقاتتى.
ئادەتتىكى سۈپەت. ① ئادەتتە بولىدىغان، ئادەتلىنىپ قالغان: ئادەتتىكى سىناق. ② ئاددىي: بۇ چوڭ مەسىلە ئەمەس، ئادەتتىكى مەسىلە.
ئادەتتىكىچە رەۋىش. ئادەتتىكىدەك، ئادەتتىكىگە ئوخشاش: بۇ سىناق ئادەتتىكىچە ئۆتۈپ كېتىشىمۇ مۇمكىن.
ئادەتتىكىدەك رەۋىش. ھەر ۋاقىتتىكىگە، ئادەتتىكىگە ئوخشاش، ئادەتتىكىچە؛ نورمال: ئۇنىڭ بىر ئىشى، ئاغىنىسى مەيلى ئىلغار بولسۇن، مەيلى قالاق بولسۇن، دەيدىغىنىنى يۈزىگە دەپ بولۇپلا يەنە ئادەتتىكىدەك مۇناسىۋەت قىلىپ يۈرىۋېرىدۇ.
ئادەتلەندۈرمەك «ئادەتلەنمەك» پېئىلىنىڭ مەجبۇرىي دەرىجىسى: بالىنى كىچىكىدىن باشلاپ تازىلىق قىلىشقا ئادەتلەندۈرۈش لازىم.
ئادەتلەندۈرۈلمەك «ئادەتلەندۈرمەك» پېئىلىنىڭ مەجھۇل دەرىجىسى: بالا چوڭلارنى ھۆرمەت قىلىشقا ئادەتلەندۈرۈلدى.
ئادەتلەنمەك پېئىل. بىرەر ئىش-ھەرىكەتنى ئادەت قىلماق، ئادەتكە ئايلاندۇرماق؛ بىرنەرسىگە ئۆگىنىپ قالماق: ئۇ قالۇن چېلىش ماھىرى بولۇپ، مۇقامنى قالۇن چېلىپ تۇرۇپ ئېيتىشقا ئادەتلەنگەن.
ئادەتلىك سۈپەت. ئادىتى بار، ئادەتلەنگەن، ئادەتكە كۆنۈپ قالغان ياكى ئادىتىگە ئايلاندۇرۇۋالغان: ئۇ مۇشۇنداق يامان ئادەتلىك بالا بولۇپ قالدى.
ئادەم ئىسىم.］ئەرەبچە［ ① پىكىر قىلىش، سۆزلەش ۋە ئەمگەك قىلىش قابىلىيىتىگە ئىگە بولغان ھەم ئىشلەپچىقىرىش قوراللىرىنى ياسىيالايدىغان، ھەم ئىشلىتەلەيدىغان، شۇ سەۋەبلىك باشقا ھەممە مەخلۇقاتتىن ئۈستۈن تۇرغۇچى جانلىق؛ كىشى، ئىنسان: 60ئادەمنىڭ ئالىسى ئىچىدە، 60ھايۋاننىڭ ئالىسى تېشىدا (ماقال). ② كىشىلىك جەمئىيىتىنىڭ ئايرىم ئەزاسى، شەخس: ياخشى ئادەم. ئەخلاقلىق ئادەم. ناچار ئادەم. ③ كوللېكتىپ ئىگىلىك ياكى ئائىلە ئەزالىرىنىڭ ھەربىرى؛ جان: ئادەم بېشىغا 30 جىڭدىن نورما بەلگىلەندى. ④ بىراۋنىڭ خىزمەتكارى ياكى تەرەپدارى: زوردۇن باي ئادەملىرى بىلەن باستۇرۇپ كىرىپ «ئېرىڭنىڭ قەرزىنى تۆلە» دەپ بىچارە ئايالنىڭ ئاخىرقى بىر ئىنىكىنىمۇ ئاچىقىپ كەتتى.
ئادەم ئاتا دىنىي چۈشەنچىدىكى يەر يۈزىدە بىرىنچى بولۇپ يارىتىلغان ئەر كىشى، ھاۋا ئانىنىڭ جۈپتى.
ئادەمخور سۈپەت.］ئەرەبچە+پارىسچە［ ئادەم گۆشىنى يەيدىغان، ۋەھشىي: ئادەمخور جاللاتلار ياغنى قىزدۇرۇپ، ئوسماننىڭ بەدىنىگە چاچقاندا، ئۇ يىقىلىپ ھوشىدىن كەتتى.
ئادەمخورلۇق ئىسىم. ئادەم گۆشىنى يېيىشكە ئادەتلىنىش؛ ۋەھشىيلىك، ياۋۇزلۇق: مەجۇسى بەھرەمگە قاراپ يىغلاپ تۇرۇپ: − قېنىمدىن كېچىپ، مېنى ئۆلتۈرمىسىلە، مەن ئىككىنچى ئادەمخورلۇق قىلماسلىققا قەسەم ئىچەي، − دەپ يېلىنىپتۇ.
ئادەمخۇمار سۈپەت.〕ئادەم+خۇمار〔 كىشىلەر بىلەن دائىم بىللە بولۇشنى ياخشى كۆرىدىغان، ئادەمگە ئامراق، ئادەمگە ئېجىل: مەنمۇ شۇنداق ئادەمخۇمار، گەپخۇمار كىشى بولغانلىقىم ئۈچۈن ئۇلارنىڭ پارىڭىنى ئاڭلاش ماڭىمۇ ئادەت بولۇپ قالغانىدى.
ئادەمزات ئىسىم.］ئەرەبچە+پارىسچە［ ئادەم بالىسى، ئىنسان، ئىنسانىيەت؛ كىشى: ئادەمزات ئايىغى تەگمىگەن جاي.
ئادەمزاتسىز سۈپەت. ئادەم ياشىمايدىغان، ئىنسان بارمىغان، ئادەمزاتتىن خالىي: ئادەمزاتسىز چۆل.
ئادەمسىمان سۈپەت. ئادەمگە ئوخشايدىغان، ئادەم تەقلىدىدىكى، ئادەم شەكلىدىكى، ئادەم سۈپەت.: ئادەمسىمان مايمۇن.
ئادەمگەرچىلىك ئىسىم. ① كىشىلەرگە بولغان مۇھەببەت، مېھرىبانلىق، ئىنسانغا ياخشى مۇناسىۋەتتە بولۇش؛ ئىنسانپەرۋەرلىك: ئادەمگەرچىلىك قىلماق. ② كىشلەر ئارىسىدىكى بىر-بىرىنى يوقلاش، ماددىي ۋە مەنىۋى جەھەتتىن بىر-بىرىگە مەنپەئەت يەتكۈزۈش ئادىتى: ئادەمگەرچىلىك قېرىمايدۇ (ماقال). ＊ ئۇلار بىرنەچچە قېتىم كەلدى، مەن ئۇلارنىڭ ئادەمگەرچىلىكىنى قايتۇرالمىدىم.
ئادەمگىياھ ئىسىم.〕ئادەم+گىياھ〔＞بوتانىكا＜ تىكەنلىك شەيتان دەرىخى ئائىلىسىدىكى كۆپ يىللىق، سامان غوللۇق ئۆسۈملۈك. ئوق يىلتىزى توم، گۆشلۈك ۋە ئاق سېرىق كېلىدۇ. يوپۇرمىقى ئالىقانسىمان مۇرەككەپ يوپۇرماق، كىچىك يوپۇرمىقى تۇخۇم شەكلىدە، گۈلى كىچىك، سۇس يېشىل رەڭدە ئېچىلىدۇ. مېۋىسى ياپىلاق ۋە چەمبەر شەكلىدە بولىدۇ. يىلتىزى ۋە يوپۇرماقلىرى دورا قىلىنىدۇ.  تەبىئىتى مۆتىدىل، ئىسسىققا مايىل. زېھنىي قۇۋۋەتنى ئاشۇرۇش، تال ۋە ئۆپكىنى قۇۋۋەتلەش، تەبىئىي قۇۋۋەتنى تولدۇرۇش، ساپ قان ھاسىل قىلىش،  ئىشتىھاسىزلىق، ماغدۇرسىزلىق، پۈتۈن بەدەن ئاجىزلىقى، باھ ئاجىزلىقى، نېرۋا ئاجىزلىقى قاتارلىقلارغا ئىشلىتىلىدۇ.
ئادەملەرچە رەۋىش. ئادەملەردەك، ھەقىقىي ئىنسانغا خاس خۇسۇسىيەت بىلەن: بىزمۇ قەددىمىزنى كۆتۈرۈپ ئادەملەرچە ياشاش ئۈچۈن كۈرەش قىلىشىمىز كېرەك.
ئادەملەشتۈرمەك پېئىل.＞ئەدەبىيات＜ جانلاندۇرۇش ئۇسۇلىنىڭ بىر خىل شەكلى. بۇنىڭدا جانلىق ۋە جانسىز نەرسىلەر ھەتتا ئابستراكت چۈشەنچىلەرمۇ ئادەم قىلىپ يېزىلىدۇ. بۇ ئۇسۇل تىلنىڭ جانلىقلىقى بىلەن لىرىكىلىقىنى ئاشۇرۇشتا زور رول ئوينايدۇ.
ئادەملەشتۈرۈلمەك «ئادەملەشتۈرمەك» پېئىلىنىڭ مەجھۇل دەرىجىسى: تەبىئەت كۈچلىرىنىڭ ئادەملەشتۈرۈلۈشى ئارقىلىق ئەڭ دەسلەپكى خۇدا پەيدا بولدى.
ئادەملىك سۈپەت. ئادەمگە خاس، ئادەمدە بولىدىغان، ئادەم بالىسىغا لايىق بولغان، ئادەمگە مۇناسىپ؛ ئادەمىيلىك، ئىنسانىي: ئادەملىك بۇرچ. ئادەملىك خاراكتېر. ∥ ئادەمنىڭ ئادەملىكى ئاچچىقى كەلگەندە بىلىنەر (ماقال).
ئادەمىي سۈپەت.］ئەرەبچە［ يېزىق تىلى. ئادەمگە، چىن ئىنسانغا خاس: ئادەمىي خىسلەت.
ئاددىي سۈپەت.］ئەرەبچە［ ① ئادەتتىكى، باشقىلاردىن ئانچە كۆپ پەرق قىلمايدىغان؛ ھەر ۋاقىت بولۇپ، ئۇچراپ تۇرىدىغان، ئانچە مۇرەككەپ بولمىغان: ئاددىي گەپ. ئاددىي ئۆي. ② ئاڭلاشقا، چۈشىنىشكە، ھەل قىلىشقا ئاسان، ئوڭاي بولغان: ئاددىي سوئال. ئاددىي ئىش. ＊ مۇدىر مۇراسىم باشلانغانلىقىنى جاكارلىدى ۋە ئاددىي سۆز قىلدى. ③ لايىقىدا ئەمەس، ئاز نەرسە بىلەن: ئاياللار ئۆز ئورۇنلىرىدىن تۇرۇشۇپ: مۇشۇنداق ئاددىي كېلىپ قالدۇق، ئۆزلىرىنىڭ لايىقىدا بولماي قالدى، دېيىشتى ۋە قوللىرىنى كۆكسىگە جۈپلەپ ئۆي ئېگىسىگە سالام بېرىشتى. ④ سەل، بوش، مۇرەككەپ ئەمەس: ئاددىي قارىماق. ئاددىي چاغلىماق. ئاددىي ئاتالغۇلۇق سان. ⑤ سۈپەت. جەھەتتىن يېتەرلىك بولمىغان، ئانچە ياخشى ئەمەس: ئاددىي رەختتىن كىيىم كىيىۋالغان بۇ جۇۋان 48 ياشلارغا كىرگەنىدى.
ئاددىي تاناسىپ＞ماتېماتىكا＜ تەڭلىك بەلگىسىنىڭ ھەر ئىككى تەرىپى نىسبەتتىن تۈزۈلگەن تاناسىپلىق ئىپادە. مەسىلەن:.a:b=c:d
ئاددىي جۈملە＞تىلشۇناسلىق＜ تولۇق ئاياغلاشقان بىر ئوي-پىكىرنى ئىپادىلەيدىغان، تارماق جۈملىلەرگە ئايرىغىلى بولمايدىغان جۈملە.
ئاددىي كەسىر＞ماتېماتىكا＜ سۈرەت ۋە مەخرەجلەردىنلا ئىبارەت بولغان كەسىر. مەسىلەن، 1/5,3/7 قاتارلىقلار.
ئاددىي-ساددا ئاددىي ۋە ساددا، ھەم ئاددىي ھەم ساددا: تۇردى ئاكا تۇرمۇشتا ئاددىي-ساددا ئۆتىدىغان ئادەم.
ئاددىيلاشتۇرماق «ئاددىيلاشماق» پېئىلىنىڭ مەجبۇرىي دەرىجىسى: سىز بۇنى تېخىمۇ ئاددىيلاشتۇرالامسىز
ئاددىيلاشتۇرۇشماق «ئاددىيلاشتۇرماق» پېئىلىنىڭ ئۆملۈك دەرىجىسى.
ئاددىيلاشتۇرۇلماق «ئاددىيلاشماق» پېئىلىنىڭ مەجھۇل دەرىجىسى: ھازىر خەلق ئارىسىدىكى توي-تۆكۈن، نەزىر-چىراغ ئىشلىرى ئۆتكەنكىگە قارىغاندا خېلىلا ئاددىيلاشتۇرۇلدى.
ئاددىيلاشماق پېئىل. ئاددىي ھالەتكە كەلمەك، ئوڭايلاشماق: نورمىلىق ئاشلىقنى سېتىۋېلىش رەسمىيىتى بۇرۇنقىدىن كۆپ ئاددىيلاشتى.
ئاددىيلىق ئىسىم. ئاددىي ھالەت، ئاددىي بولۇش: مۇئەللىم تېيىزلىقتىن چوڭقۇرلۇققا، ئاددىيلىقتىن مۇرەككەپلىككە ئۆتۈشتىن ئىبارەت دەرس ئۆتۈش ئۇسۇلى بىلەن دەرس ئۆتتى.
ئادراسمان ئىسىم.＞بوتانىكا＜ ئوغرىتىكەن ئائىلىسىدىكى كۆپ يىللىق، سامان غوللۇق ئۆسۈملۈك. يىلتىزى توم، يوپۇرمىقى نۆۋەتلىشىپ ئۆسىدۇ، قاتلىنىپ يېرىلىدۇ، گۈلى ئاق، غوزىسى شارسىمان بولىدۇ؛ يەر ئۈستى قىسمى ۋە ئۇرۇقى دورا قىلىنىدۇ. 60ئۇرۇقى: تەبىئىتى 2-دەرىجىدە ئىسسىق، بەدەننى قۇۋۋەتلەپ، باھنى كۈچەيتىش، پەي-نېرۋىنى كۈچەيتىش، يەل ھەيدەش، ئۈچەي قۇرتىنى چۈشۈرۈش، سۈت، ھەيز ۋە سۈيدۈكنى ماڭدۇرۇش،  پالەچ، لەقۋا، باھ ئاجىزلىقى، چوڭ-كىچىك بوغۇملار ئاغرىقى، ئىرقۇتسا قاتارلىقلارغا ئىشلىتىلىدۇ. كۆپ ئىستىمال قىلىنسا باش ئاغرىتىدۇ. 60يېغى: ئادراسماننىڭ ئۇرۇقىدىن گىلى ھېكمەت قىلىش ياكى ياغ تارتىش ئۈسكۈنىلىرى بىلەن تارتىپ ئېلىنغان يېغىنىڭ تەبىئىتى 2-دەرىجىدە قۇرۇق ئىسسىق. مېڭىنىڭ توسالغۇلىرىنى ئېچىش، پەيلەرنى چىڭىتىش، يەللەرنى تارقىتىش، پالەچ، لەقۋا، رەئىشە، سەرئى، پەيلەرنىڭ بوشاپ كېتىشى قاتارلىقلارغا ئىشلىتىلىدۇ. كۆپ ئىستىمال قىلىنسا باش ئاغرىتىدۇ. 
ئادرېس ئىسىم.］رۇسچە＞فرانسوزچە［ ① بىرەر كىشى ياكى تەشكىلات تۇرىدىغان جاينىڭ تەپسىلىي نامى: مەن شۇ چاغدا ئادرېسىمنى توغرا ئېيتىپ بەرگەن بولسام، ئىخلاس بۈۋى مېنى، ھېچ بولمىسا، ئانامنى ئىزدەپ تاپقان بولارئىكەن. ② پوچتا ئارقىلىق ئەۋەتىلىدىغان نەرسىلەرنىڭ ئۈستىدىكى شۇ نەرسىنى تاپشۇرۇۋالغۇچىنىڭ تۇرىدىغان جايى يېزىلغان يېزىق: خەت يازسىڭىز تۆۋەندىكى ئادرېسقا ئەۋەتىڭ.
ئادۋۇكات ئىسىم.］رۇسچە＞لاتىنچە［＞قانۇن ئىشلىرى＜ دەۋالاشقۇچىلارنىڭ ھاۋالىسى ياكى سوت مەھكىمىسىنىڭ بەلگىلىشى بىلەن قانۇنىي ھالدا دەۋالاشقۇچىلارغا ھەمكارلىشىپ شىكايەت قىلىدىغان ياكى باشقا قانۇنىي ئىشلارنى بىر تەرەپ قىلىدىغان مەخسۇس خادىم.
ئادۋۇكاتلىق ئىسىم. ئادۋۇكاتلارنىڭ دەۋالاشقۇچى، ئەيىبلەنگۈچى ياكى ئادەتتىكى شەخسلەرگە ھەمكارلىشىپ ئۇلارنىڭ قانۇنىي ئىشلىرىنى بىر تەرەپ قىلىشقا ياردەملىشىشى: ناھىيە بازىرىدىكى يۈسۈپ دېگەن كىشى ئادۋۇكاتلىققا تەكلىپ قىلىندى.
ئادېنوزىن ئىسىم.］رۇسچە［ خىمىيىۋى بىرىكمە، مولېكۇلا فورمۇلىسى C01 H31 O4 N5. ئادېنىن ئىشقارى بىلەن d نۇكلېئوزىدىن شەكىللىنىدۇ، نۇكلېئىن كىسلاتاسىدىن ھاسىل بولىدۇ، سۇدا ئېرىيدۇ، ئېرىش نۇقتىسى 922℃.
ئادىئاباتىك سۈپەت.］رۇسچە＞گرېكچە［＞فىزىكا＜ ھەرقانداق ۋاقىتتا ئىسسىقلىق مىقدارى ئۆزگەرمەيدىغان؛ ئىسسىقلىق ئۆتكۈزمەيدىغان، ئىسسىقلىق تەسىرىگە ئۇچرىمايدىغان: ئادىئاباتىك جەريان. ئادىئاباتىك دەستىلەش.
ئادىزلار ئىسىم.＞ئىرقشۇناسلىق＜ تۇرلارنىڭ بىر قەبىلىسى. ئادىزلار ئەسلى ۋولگا دەرياسى ياقىلىرىدا كۆچمەن چارۋىچىلىق بىلەن تۇرمۇش كەچۈرگەن، تۈركلەرگە تەۋە بولغان، كېيىنكى ۋاقىتلاردا شەرققە كۆچۈپ بېرىپ سىر-تاردۇشقا تەۋە بولغان.
ئادىل سۈپەت.］ئەرەبچە［ ① بىرەر تەرەپكە يان باسماي، ئادالەت، ھەققانىيەت بىلەن خالىسانە ۋە ھەققانىي ئىش قىلىدىغان، ھەققانىي يول تۇتىدىغان؛ لىللا، توغرا: ئادىل ئادەم. ئادىل ھۆكۈمەت. ② ئەرلەرنىڭ ئىسمى.
ئادىلانە رەۋىش.］ئەرەبچە+پارىسچە［ ئادىللىق بىلەن، ھەققانىي: ئالىي سوت مەھكىمىسى ئەركىننىڭ جىنايى قىلمىشلىرىغا ئادىلانە ھۆكۈم چىقاردى.
ئادىلانىلىك ئىسىم.  «ئادىللىق»قا قاراڭ: ئادىلانىلىك بىلەن ئىش قىلماق.
ئادىلسىزلىق ئىسىم. ئادىل بولماسلىق، ناھەقچىلىك، ئادالەتسىزلىك: بۇنداق ئادىلسىزلىق قىلىپ كەتمەڭ، دېدى ئۇ ئالىمغا رەنجىپ.
ئادىللىق ئىسىم. ئادالەت، ھەققانىيەتنى ئاساس قىلىش، ئادالەتنى ياقلاش: سەپەرقۇل پادىشاھلىقنى ئالغاندىن كېيىن، ئىككى شەھەرنى بىرلەشتۈرۈپ يۇرتنى ئادىللىق بىلەن سوراپتۇ.
ئادىم  تارىخىي سۆز. ①  ئىسىم. قەدەم. ②  مىقتار سۆز. ئۇزۇنلۇق ئۆلچىمى، تەخمىنەن 75 سانتىمېتىر ئەتراپىدا: ساراينىڭ ئىچى بەك سۈرلۈك، تەنتەنىلىك مۇراسىم ئۆتكۈزۈلىدىغان بۇ ساراينىڭ ئۇزۇنلۇقى 60 ئادىم، ئېنى 35 ئادىم كېلەتتى.
ئادىماق پېئىل. ئېچىشماق، ئاچچىقلاشماق، زەرداپلاشماق: ئۇنىڭ بۇ غەلىبىلىرىگە چىدىمىغان ئەسئەتنىڭ ئىچى ئاداپ كېتىۋاتاتتى.
ئادىمەتچىلىك ئىسىم.  «ئادەمگەرچىلىك»كە قاراڭ: ئادىمەتچىلىك ئۈچۈن داستىخانغا چۈشكەن نەرسىلەرچۇ تېخى، خېنىمنىڭ ساندۇقلىرىغا سىغماي قالدى.
ئادىمىي سۈپەت.］ئەرەبچە［ ئادەمگە، ئىنسانغا خاس، تەئەللۇق: ئادىمىي پەزىلەت. ئادىمىي شەيتان.
ئادىمىيلىك ئىسىم. ئادەمگە خاس خۇسۇسىيەت، ئادىمىگەرچىلىك، نورمال ئىنسانىي ئاڭغا ئىگە بولۇش: ئادىمىيلىكنى يوقاتماق.
ئارⅠ ئىسىم.］ئەرەبچە［ ئۆزىگە مۇناسىپ، ئەپ كۆرمىگەن ئىشتىن، نەرسىدىن خىجالەت بولۇش، ئۇيىلىش تۇيغۇسى؛ ئۇيات، نومۇس: ئار ئالماق. ئار كەلمەك. 60＊ ئۆز ئاتام مالدەك سېتىپ، 90قىلماقچى قەستى پۇل مېنى. 90پۇل ئۈچۈن ئارنى سېتىپ، 90قىلماچى ئەسلى قۇل مېنى.
ئارⅡ ئىسىم.］رۇسچە＞فرانسوزچە＞لاتىنچە［ مىقتار سۆز. مېتىر سىستېمىسىدىكى 100 كۋادرات مېتىرغا ياكى 15.0 موغا تەڭ بولغان ئۆلچەم بىرلىكى. بىر گېكتارنىڭ يۈزدىن بىر قىسمى.
ئاراⅠ ①  ئىسىم. ئىككى نەرسە ياكى ئىككى نۇقتا ئوتتۇرىسىدىكى مۇساپە، ئارىلىق: بېخىلغا قول بىلەن يانچۇقنىڭ ئارىسى 40 كۈنلۈك يول (ماقال). ②  ئىسىم. قاتار، سەپ؛ ئوتتۇرا: ئارىغا ئالماق. ئارىغا قاتماق. ＊ مەن ئۈچ ئوغۇل ئارىسىدا بىرلا قىز ئىدىم. ③  ئىسىم. ئىككى ۋەقە، ھادىسە ياكى پەيت ئوتتورىسىدىكى ۋاقىت؛ پۇرسەت: ئارىدىن ئالتا ئاي ئۆتۈپ كەتكەن بولسىمۇ، زۇلال ئۇنى بىرەر قېتىممۇ يوقلىمىدى. ④  ئىسىم. كىشىلەر ئوتتۇرىسىدىكى ئۆزئارا مۇناسىۋەت؛ ئالاقە: ئارىنى بۇزماق، ئارىنى ئۈزمەك. ⑤  سۈپەت. ياخشىمۇ ئەمەس، يامانمۇ ئەمەس، چوڭمۇ ئەمەس، كىچىكمۇ ئەمەس، ئېگىزمۇ ئەمەس، پەسمۇ ئەمەس؛ ئوتتۇرا ھال: ئارا پاشنا. ئارا بوي. ＊ بۈگۈن بازاردىن سېتىۋالغان ماللىرىمىز ئالاھىدە مالمۇ ئەمەس، ئارا نەرسىلەر. ⑥  سۈپەت. قولى بوش، قولىدا ئىش يوق؛ بىكار: مەريەم ھەدە، خىزمەتنىڭ ئارا ۋاقىتلىرىدا يېڭى كىتابلارنى كۆپرەك ئوقۇپ بېرىڭ. مۇنداق كىتابلار مەندە بار، دەپ مەسلىھەت بەردى ئايتۇرسۇن. ⑦  تىركەلمە. 1) باش كېلىشتىكى ئايرىم ئىسىملارنىڭ كەينىگە تىركىلىپ كېلىپ «ئارىسىدا، ئارىلاپ» دېگەن مەنىدە كېلىدۇ: باغ ئارا سەيلە قىلشتىن مەڭگۈ ئەلا كەشپىيات، ئاتىغىن ئۆمرۈڭنى پەنگە مەنىلىك ئۆتسۈن ھايات. 2) باش كېلىشتىكى ئايرىم ئىسىملارغا تىركىلىپ كېلىپ، «ئوتتۇرىسىدا» دېگەن مەنىنى ئىپادىلەيدۇ: كىممۇ بىلمىسۇن بۇ ئۆيدە شۇ كۈن، ئەر-خوتۇن ئارا بولغان تەنىنى.
ئارا ئاي  «زۇلقەدە»گە قاراڭ.
ئارا تۇرماق تاقابىل تۇرماق، ساقلاپ قالماق؛ قوغدىماق، مۇھاپىزەت قىلماق: ئۇنىڭ مېڭىشلىرىغا كېچە-كۈندۈز ياكى ئىسسىق-سوغۇق ئارا تۇرالمايدۇ، دېدى ئابلىز. ＊ − شۇنچىۋالا ئادەمنىڭ جېنىغا ئارا تۇرغان مۇشۇ بالا ئەمەسمۇ؟ − دېدى ئۇ كۆپچىلىككە قاراپ.
ئارا ئوچۇق ① ئىككى تەرەپ ئوتتۇرىسىدىكى ھېساب-كىتاب، ئېلىم-بېرىم تۈگىگەن؛ مۇناسىۋەت ئۈزۈلگەن: − ئىككىمىزنىڭ ئارىسى ئوچۇق، ئۇنىڭ پۇلىنى مەن ئاللىقاچان تۆلىۋەتكەن، − دېدى ئۇ گىدەيگەن ھالدا. ② ئارىدىكى چۈشىنىشمەسلىك، ئاداۋەت تۈگىگەن: − ئوبدان قىزىم، − دەپ داۋام قىلدى تىللاخان، − مەن ئانا، سەن بالا، ئىككىمىزنىڭ ئارىسىنىڭ ئوچۇق بولغىنى ياخشى.
ئاراⅡ ئىسىم. دېھقانچىلىقتا ئىشلىتىلىدىغان، تۆمۈر ھەم ياغاچتىن ياسالغان چىشلىق سايمان: ئۈچ چىشلىق ئارا. بەش چىشلىق ئارا.
ئاراتۇر ئىسىم.］رۇسچە＞لاتىنچە［ تارىخىي سۆز. ناتىق.
ئارا-تۇرا  «ئارا-سىرە»گە قاراڭ.
ئاراتۆرۈك ئىسىم. ＞جۇغراپىيە＜ قۇمۇل ۋىلايىتىگە قاراشلىق بىر ناھىيىنىڭ نامى.60ئاراتۆرۈك ناھىيىسى تاڭرى تاغنىڭ شەرقىي بۇلۇڭىنىڭ شىمالىي يان باغرىغا جايلاشقان. شىنجاڭنىڭ شەرقىي دەرۋازىسى بولۇپ، شەرقىي مېردىئان39°53′~69°32′ ، شىمالىي كەڭلىك 24°45′~44°92′ ئارىلىقىدا. شەرقىي ۋە شىمالىي قىسىملىرى موڭغۇلىيە جۇمھۇرىيىتى بىلەن چېگىرلىنىدۇ. چېگرا سىزىقىنىڭ ئۇزۇنلۇقى 274 كلومېتىر. غەربىي قىسمى بارىكۆل قازاق ئاپتونوم ناھىيىسى بىلەن تۇتىشىدۇ. جەنۇبىي قىسمى قۇمۇل شەھىرى ۋە بىڭتۇەننىڭ قىزىليۇلتۇز 2-چارۋىچىلىق فېرمىسى بىلەن تۇتىشىدۇ. ناھىيىنىڭ شەرقتىن غەربكە سوزۇلغان ئۇزۇنلۇقى 215 كلومېتىر، جەنۇبتىن شىمالغا كەڭلىكى 175 كلومېتىر بولۇپ، ئومۇمىي كۆلىمى 19735 كۋادىرات كلومېتىر كېلىدۇ. ناھىيىيىنىڭ دېڭىز يۈزىدىن ئەڭ ئېگىز يېرى 4888 مېتىر، ناھىيە بازىرىنىڭ دېڭىز يۈزىدىن ئېگىزلىكى 1700 مېتىر كېلىدۇ. ناھىيىگە قاراشلىق ئىككى بازار: ئاراتۆرۈك بازىرى، نوم بازىرى؛ بەش يېزا: باي يېزىسى، ئاداق يېزىسى، تۇغلۇق يېزىسى، تۇزكۆل يېزىسى، نېرىنكىر قازاق ئاپتونوم يېزىسى بار.
ئاراچ ئىسىم. ئىككى نەرسە ئوتتۇرىسىدىكى بوشلۇق؛ چاك، كاۋاك، يېرىق: ئاۋۇت ئازراق سامان بىلەن كاكىل لاي ئېتىپتۇ ۋە تامنىڭ ئاراچلىرىنى سۇۋاپتۇ.
ئاراچلىق سۈپەت. ئارىچى بار: ئاراچلىق تام. ئاراچلىق سېۋەت. ئاراچلىق ئىشىك.
ئاراز ئىسىم.］ئەرەبچە［ بىراۋنى ئەيىبلەپ، گۈدرەت ساقلاپ، گەپلەشمەي يۈرۈش ھالىتى: بۇ قېتىم ھەتتا ئاراز بولۇپ قالغانلار بىلەنمۇ خۇش چىراي ئۇچراشتىم.
ئارازلاشتۇرماق «ئارازلاشماق» پېئىلىنىڭ مەجبۇرىي دەرىجىسى: ئىككى ئوتتۇرىدا گەپ توشۇپ كىشىلەرنى ئارازلاشتۇرۇش پەسكەشلىك بولىدۇ.
ئارازلاشتۇرۇشماق «ئارازلاشتۇرماق» پېئىلىنىڭ ئۆملۈك دەرىجىسى.
ئارازلاشتۇرۇلماق «ئارازلاشتۇرماق» پېئىلىنىڭ مەجھۇل دەرىجىسى.
ئارازلاشماق پېئىل. ئۆچەكەشمەك، زىتلاشماق: ئۇلار قانداقلا ئىشتا بولمىسۇن، ئەرلىرى بىلەن گاھ يوشۇرۇن، گاھ ئاشكارا ئارازلىشىپ يۈرىدۇ.
ئارازلىق ئىسىم. مۇناسىۋەتتە كۆرۈلگەن يېرىكلىك، ئاداۋەت، ئۆزئارا ئۆچمەنلىك: بىزنىڭ ئارىمىزغا كىملەر ئارازلىق سالغانلىقىنى كۆپچىلىك ئاخىر بىلىدۇ.
ئارا-سىرە رەۋىش. گاھ-گاھ، بەزى-بەزى، ئاندا-ساندا، بىرە-بىرە: ئۇ ئارا-سىرە تامىقىنى چاكىلدىتىپ قوياتتى.
ئارال ئىسىم.＞جۇغراپىيە＜ دېڭىز-ئوكيانلار ياكى تەبىئىي كۆل ۋە دەريالاردىكى ئەتراپى سۇ بىلەن ئورالغان قۇرۇقلۇق.
ئارام ئىسىم.］پارىسچە［ ① ھاردۇق، دەم: ئارام ئالماق. ئارام بەرمەك. ＊ پالتا چۈشكۈچە كۆتەك ئارام ئاپتۇ (ماقال). ② خاتىرجەملىك، راھەت، ھۇزۇر: لېكىن ئانا يالغۇز قىزىنىڭ ئالىقانلىرىدىن جېنىغا ئارام سېزىدۇ. ③  كۆچمە مەنىسى:  ئايىلىش، ساقلىنىش: مېۋە-چېۋە ئاشلىققا ئارام بېرىدۇ.
ئارامبەخش سۈپەت.］پارىسچە［ ئارام بېرىدىغان؛ راھەت، ھۇزۇر ۋە ئاسايىشلىق بېغىشلايدىغان: كەچنىڭ نەم، پاكىز، ئارامبەخش ھاۋاسى تەنگە ھۇزۇر بېغىشلايتتى.
ئارامچە رەۋىش. خاتىرجەم ۋە ئازادە ھالدا، ئارامخۇدا، ئازادىلىك بىلەن: بۇ ئىشنى كېيىن ئارامچە قىلىۋالساقمۇ بولىدۇ.
ئارامچىلىق ئىسىم. خاتىرجەملىك، ئاراملىق: كىشىلەرنىڭ كۆڭلى بىرەر نەرسىدىن ئاراز يېگەندە، قىزىق بىرەر چاقچاق ئاڭلىسا، كۆڭلىدىكى غەشلىك كۆتۈرۈلۈپ، كۈلكە ئىچىدە ئۆز كۆڭلىگە ئارامچىلىق تاپىدۇ. ＊ سادىرغا «ئۇھ» دېگۈدەك ئارامچىلىق ئاخىر نېسىپ بولدى.
ئارامخۇدا رەۋىش.〕ئارام+خۇدا〔 خاتىرجەم، تىنچ: ئىنسان بىر كۈن بولسىمۇ كۈننىڭ سېرىقىنى كۆرۈشنى، ئارامخۇدا ياشاشنى خالايدۇ.
ئارامخۇش سۈپەت.〕ئارام+خۇش〔 راھەت، ھۇزۇر بېغىشلايدىغان، خۇش ۋاقىت قىلىدىغان: جانان جامىدا ئەي ساقىي، ئارامخۇش مەينى بەرگەيسىز، يارانلار بىرلە سازەندە مەيىن ئىچمەك خۇمارىم بار.
ئارامسىز سۈپەت. ئارامى يوق، بىئارام: يېقىندىن بېرى ئىشلىرىمىز ئالدىراش بولۇپ، ئارامسىز ئۆتتۇق.
ئارامسىزلانماق پېئىل. بىئارام بولماق، خاتىرجەمسىزلەنمەك، بىتاقەت بولماق: ئۇ ئۆزىنىڭ بېشىغا كەلگەن ئىشلاردىن ۋە غەم-قايغۇدىن كۆڭلى ئارامسىزلىنىپ يىغلاپتۇ.
ئارامسىزلىق ئىسىم. ئارامى يوق، تىنچسىز ھالەت، بىئاراملىق: ئۇنىڭ چىرايىدىن قانداقتۇر بىر خىل ئارامسىزلىق بىلىنىپ تۇراتتى.
ئارامگاھ ئىسىم.］پارىسچە［ دەم ئالىدىغان، راھەتلىنىدىغان جاي: ئارمانسىز ئاشىق-مەشۇقلارنىڭ ئارامگاھلىرى خارابىلىككە ئايلانماقتا.
ئارامگاھلىق ئىسىم. ئارام ئالىدىغان ئورۇن، جاي: تاجاۋۇزچىلار دەريا ساھىلىدىكى گۈزەل چىمەنزارلىقلار بىلەن ئارامگاھلىقلارنى گۆرىستانلىققا ئايلاندۇرۇۋەتكەنىدى.
ئاراملىق ئىسىم. ھاردۇق چىقىدىغان، راھەت، ھۇزۇر بېرىدىغان ھالەت: كىتابىڭىزنى ئوقۇۋېرىڭ، ئۇ سىزگە بەخت، ئاراملىق بېغىشلايدۇ.
ئاران رەۋىش. ① زور قىيىنچىلىق بىلەن، كۆپ مۇشەققەتتە، تەستە: ئۇ سېمىزلىكتىن ئېغىرلىىشىپ كەتكەن بەدىنىنى ئاران باشقۇرۇپ، يوغان خاپان كاللىسىنى يەرگە ساڭگىلاتقان پېتى يىغىن تۈگىگىچە ئاران چىدىدى. ② سەل-پەل، بىلىنەر-بىلىنمەس: باھار، باھار، − دېدى ئانا ئاران ئاڭلانغۇدەك بوش ئاۋاز بىلەن پىچىرلاپ. ③ پەقەت، بارى، يالغۇز: توققۇز ھۇرۇن ھەپتىسىگە ئاران بىر ئېگەر ياسىسا، ئۇ ئۆزى يالغۇز توققۇز ئېگەر ياساپتۇ.
ئاران دېگەندە ناھايىتى تەسلىكتە، مىڭبىر جاپادا: ئاندىن ئۇ ئاران دېگەندە ئۆزىنىڭ ئون مىڭ سوم قەرز بولۇپ قالغانلىقىنى ئېيتتى.
ئاران-ئاران «ئاران» سۆزىنىڭ تەكرارلىنىشى.
ئارەستە سۈپەت.］پارىسچە［ يېزىق تىلى. سەرەمجانلاشتۇرۇلغان، تەرتىپلىك، بېزەلگەن: ھەممە ياق ئارەستە قىلىنغان، كىشىلەر بايراملىق كىيىملىرىنى كيىگەن داغدۇغىلىق مەنزىرە كۆز ئالدىمدا گەۋدىلەندى.
ئارپا ئىسىم.＞بوتانىكا＜ ① باشاقلىقلار ئائىلىسىدىكى بىر يىللىق، سامان غوللۇق ئۆسۈملۈك. يوپۇرمىقى كەڭ ھەم يىپسىمان بولىدۇ، دېنىنىڭ شاكىلىدا ئۇزۇن قىلتىرىقى بولىدۇ. ئۇ بىر خىل ئاشلىق زىرائىتى بولۇپ ئۈندۈرمىسىدىن پىۋا ۋە ئارپا شېكىرى ئىشلەشكە بولىدۇ. ② مۇشۇ خىل ئۆسۈملۈكنىڭ دېنى. ئارپىنىڭ دېنى: تەبىئىتى 1-دەرىجىدە قۇرۇق سوغۇق. قان ۋە سەپرانى پەسەيتىش، قىزىتما قايتۇرۇش، قورۇش، تۇتۇش رولى بار. ئىسسىقچان كىشىلەرگە، سىمىزلەرگە كۆپرەك ئىشلىتىلىدۇ. سوغۇقجان كىشىلەرنىڭ ھەزىمىنى بۇزىدۇ. مۇۋاپىق مىقداردا رۇم بەدىيان،گۈلقەنت، شېكەر، ناۋات قاتارلىقلار بىلەن قوشۇپ ئىستىمال قىلىنىدۇ.
ئارپا-بۇغداي ئارپا ۋە بۇغداي، ئومۇمەن ئارپا ۋە شۇ قاتارلىق ئاشلىق زىرائەتلىرى ۋە ئۇلارنىڭ دانلىرى.
ئارپىبەدىيان ئىسىم.〕ئارپا+بەدىيان〔＞بوتانىكا＜ ① كۈنلۈكسىمان گۈللۈكلەر ئائىلىسىدىكى كۆپ يىللىق سامان غوللۇق ئۆسۈملۈك. گۈلى مۇرەككەپ كۈنلۈكسىمان گۈل رېتىدە بولۇپ، رەڭگى سېرىق كېلىدۇ. ئارپىبەدىياننىڭ قۇرۇتۇلغان يىلتىز پوستى: تەبىئىتى 2-دەرىجىدە قۇرۇق ئىسسىق. ھەزىمنى ياخشىلاش، توسالغۇلارنى ئېچىش، ئىششىق ۋە يەل تارقىتىش، قۇلۇنجى، بەل ئاغرىقى، يانپاش ئاغرىقى، غول ئاغرىقى، ئاشقازان ئاغرىقى قاتارلىقلارغا ئىشلىتىلىدۇ. ② مۇشۇ ئۆسۈملۈكنىڭ ئۇرۇقى. ئارپىبەدىياننىڭ قۇرۇتۇلغان پىششىق مېۋىسى: تەبىئىتى 2-دەرىجىدە قۇرۇق ئىسسىق. توسالغۇلارنى ئېچىش، ئاشقازاننى قۇۋۋەتلەش، يەل تارقىتىش، سۈت كۆپەيتىش، زەھەر قايتۇرۇش، كۆرۈش قۇۋۋىتىنى ياخشىلاش، خۇشپۇراق پەيدا قىلىش، ئېغىز پۇراش، ھەزىمنىڭ ئاجىزلىقى، قورساق ئېسىلىش، قورساق ئاغرىقى، دىمى سىقىلىش، بەل ئاغرىقى، كونا ئىچ ئۆتكۈ، كۆزنىڭ كۆرۈش قۇۋۋىتىنىڭ ئاجىزلىقى قاتارلىق كېسەللىكلەرگە ئىشلىتىلىدۇ. ئىسسىقچان كىشىلەرگە زىيان قىلىدۇ. 
ئارپىبەدىيانلىق ئىسىم. ئارپىبەدىيان ئۆسىدىغان جاي، ئارپىبەدىيان تېرىلغان يەر.
ئارپىخان ئىسىم.＞بوتانىكا＜ باشاقلىقلار ئائىلىسىدىكى بىر يىللىق، سامان غوللۇق ئۆسۈملۈك. شەكلى ئارپىغا ئوخشاپ كېتىدۇ، يوپۇرمىقى سەل ئۇزۇن، گۈلى كىچىك باشاقسىماق گۈل رېتىگە كىرىدۇ؛ باشىقى تۆۋەنگە ساڭگىلىغان ھالەتتە ئۆسىدۇ، رەڭگى يېشىل كېلىدۇ؛ چارۋىچىلىقتا يەم-خەشەك قىلىنىدۇ.
ئارپىلىق ئىسىم. ئارپا تېرىلغان يەر، ئارپا بار جاي: ئۇ دادىسىنى ئىزدەپ ئارپىلىققا قاراپ يۈگۈردى.
ئارتتۇرماقⅠ «ئارتماقⅠ» پېئىلىنىڭ مەجبۇرىي دەرىجىسى.
ئارتتۇرماقⅡ «ئارتماقⅡ» پېئىلىنىڭ مەجبۇرىي دەرىجىسى.
ئارتتۇرۇشماق «ئارتتۇرماقⅠ» پېئىلىنىڭ ئۆملۈك دەرىجىسى.
ئارتقى سۈپەت.  تارىخىي سۆز. ئارقا، ئارقىدىكى: ئارتقى مېڭە.
ئارتقىمال ئىسىم.  «بوختاق»قا قاراڭ.
ئارتماقⅠ پېئىل. ① كۆپەيمەك، ئاشماق: 4-سىنىپتىن باشلاپ، بالىلارنىڭ ئىگىلىگەن بىلىمى يىلدىن-يىلغا ئارتىپ بارىدۇ. ②  كۆچمە مەنىسى:  كۈچەيمەك، ئۆرلىمەك، ئۆسمەك: 60چۆمۈپ چەكسىز شادلىق قوينىغا، 60ئۆز يۇرتىغا ماڭدى ئۇ قايتىپ. 60تاغ-داۋانلار قالغانچە كېيىن، 60خۇشاللىقى باراتتى ئارتىپ. ③ مەلۇم بىر چېگرا، مىقدار ياكى چەكتىن ئاشماق، ئۆتمەك: بۇ باھا ئەسلىي باھاسىدىن ئون پىرسەنت ئارتىپ كېتىپتۇ. 
ئارتماقⅡ پېئىل. ① يۈكنى ترانسىپورت ۋاسىتىسىنىڭ ئۈستىگە، ئىچىگە جايلاشتۇرماق، يۈكلىمەك: سىنىمىغان ئاتقا يۈك ئارتما (ماقال). ②  كۆچمە مەنىسى:  زىممىسىگە يۈكلىمەك، بوينىغا قويماق، تاڭماق: مەسئۇلىيەتنى ئارتماق. 60＊ شۆھرىتىڭ-شانىڭ ئۈچۈن بوغدانى سەن ئارتساڭ ماڭا. 90دەس تۇرۇپ قەددىمنى پۈكمەي، مەنزىلىڭگە كۆتۈرەي. ③  كۆچمە مەنىسى:  دۆڭگىمەك، ئىتتىرىپ قويماق: قاراپ تۇرۇپ ئۆزى قىلغان ئىشنى باشقا ئادەمگە ئارتىپ قويسا بولامدۇ؟
ئارتۇچ ئىسىم.＞بوتانىكا＜ ئارچا: باققانىدى قوينىدا تەۋرىتىپ سېنى، ئارتۇچنىڭ غولىدا ياسالغان بۆشۈك.
ئارتۇق ①  رەۋىش. بەلگىلىك مىقداردىن، ساندىن ئوشۇق؛ زىيادە، كۆپ: ئارتۇق ئۇخلىساڭ ئاچ قالىسەن (ماقال). ＊ 25 سانى بەشتىن بەش ھەسسە ئارتۇق. ②  سۈپەت. ئېھتىياجىدىن، نورمىدىن ئاشقان، ئوشۇق: يېنىڭدا ئارتۇق پۇلۇڭ بولسا بەش كوي بېرىپ تۇرامسەن ③  سۈپەت. (چىقىش كېلىش قوشۇمچىسى بىلەن) ئەزىز، ياخشى، ئەۋزەل، ئەلا دېگەن سېلىشتۇرۇش مەنىسىدە كېلىدۇ: قىزدىن ئارتۇق جۇۋان بار، ئاتتىن ئارتۇق غۇنان بار (ماقال). ④  سۈپەت. كۈچلۈك، زور، ئۈستۈن: قىلىچنىڭ كۈچىدىن قەلەمنىڭ كۈچى ئارتۇق (ماقال). ⑤  رەۋىش. بولۇپ ئۆتكەندىن، كۆرۈلگەندىن تاشقىرى، ئۇنىڭدىن ئوشۇق: بەس ئارتۇق چىدىيالمايمەن. دەپ ۋارقىراپ كەتتى ئۇ. ⑥  سۈپەت. ئارتۇقچە، بىھۇدە، ئورۇنسىز: ياماننىڭ بىر قىلىقى ئارتۇق (ماقال). ⑦ ئەرلەرنىڭ ئىسمى.
ئارتۇقچە ①  سۈپەت. بەلگىلىك مىقداردىن كۆپ، ئوشۇق: ئارتۇقچە پۇل. ئارتۇقچە خىراجەت. ئارتۇقچە ۋاقىت. ∥ئۇ ئارتۇقچە ھاياجانلىنىپ كەتكەنلىكتىن بولسا كېرەك، ئاۋازى تىترەيتتى. ②  سۈپەت. كېرەكسىز، پايدىسىز: بۇ گەپلىرىڭىز ئارتۇقچە، دېدى ئەكبەر ئوچۇق كۆڭۈللۈك بىلەن.
ئارتۇقچىلىق ئىسىم. ① ئېھتىياجىدىن ئوشۇق ھالەت، زىيادىلىك: ياز ۋاقتى بولسىمۇ، سەپەرگە قېلىنراق كىيىم ئېلىۋېلىش ئارتۇقچىلىق قىلمايدۇ. ② ئالاھىدە تەرەپ، ئالاھىدىلىك، نەتىجە: 60كىشىنىڭ ئارتۇقچىلىقىنى كىشىگە دە، ئۆزىگە دېمە، 60كىشىنىڭ كەمچىلىكىنى ئۆزىگە دە، كىشىگە دېمە (ماقال).
ئارتۇق-كەم ئارتۇق ۋە كەم: بىزنىڭ ئىقتىسادىي مۇئامىلىمىزدە ئازدۇر-كۆپتۇر ئارتۇق-كەملىكنىڭ بولۇشى ھېچ گەپ ئەمەس.
ئارتۇقلۇق ئىسىم. سان-مىقدار، سۈپەت-دەرىجە قاتارلىقلاردا يۇقىرى بولۇش، يۇقىرىلىق، كۆپلۈك، جىقلىق: خوتۇنۇڭ ئەقىللىق بولمىسا، ساڭا تىل ئۇزىتىپ سەندىن ئارتۇقلۇق دەۋا قىلىدۇ.
ئارتۇق-ئۆكسۈك ئارتۇق ياكى كەم، ئاز-كۆپ، كەم-زىيادە.
ئارتېرىيە ئىسىم.］رۇسچە［＞ئاناتومىيە＜ ئوكسىگېنغا تويۇنۇپ يۇرەكتىن چىققان ساپ قاننى پۈتۈن بەدەنگە يەتكۈزىدىغان قان تومۇرلارنىڭ ئومۇمىي نامى.
ئارتېزىيان سۈپەت.］رۇسچە＞فرانسوزچە［＞گېئولوگىيە＜ بۇرغىلاپ كولانغان ۋە سۈيى ئېتىلىپ چىقىدىغان چوڭقۇر قۇدۇق.
ئارتىس ئىسىم.］رۇسچە［ كىنو، تىياتىر، سېرك قاتارلىق سەنئەت ئەسەرلىرىدە، رول ئالغۇچى شەخس.
ئارتىسلىق ئىسىم. كىنو، تىياتىر، سېرك قاتارلىق سەنئەت ئەسەرلىرىدە رول ئېلىش ئىشى، كەسپى.
ئارتىشماقⅠ «ئارتماقⅠ» پېئىلىنىڭ ئۆملۈك دەرىجىسى: ھەممەيلەننىڭ خۇشاللىقى ئارتىشماقتا ئىدى.
ئارتىشماقⅡ «ئارتماقⅡ» پېئىلىنىڭ ئۆملۈك دەرىجىسى: ئۇلار يۈكلەرنى تۆگىلەرگە ئارتىشتى.
ئارتىقⅠ ئىسىم. ئۇلاغقا ئارتىلغان يۈكنىڭ ئىككى قاپتالغا چۈشۈپ تۇرغان قىسمى: ئوتۇننى ئارتىق ئەتمەك.
ئارتىقⅡ ئىسىم. دەريا ۋە كۆللەر ئۈستىگە ئادەم ۋە ئۇلاغ ئۆتەلىگۈدەك دەرىجىدە تۇتقان مۇز: ئارتىق چۈشمەك.
ئارتىقلىق سۈپەت. ئارتىلغان، يۈكلەنگەن: مەلىكە ئويغىنىپ قارىسا، ئاتلار ئەسلىگە كېلىپ، كىشنەپ تۇرغۇدەك، يۈك-تاقلارمۇ ئارتىقلىق پېتى تۇرغۇدەك.
ئارتىلدۇرماق «ئارتىلماق» پېئىلىنىڭ مەجبۇرىي دەرىجىسى: قاۋۇل ئۇنى بېشى ئۈستىدىن ئارتىلدۇرۇپ ئۈچ-تۆت قەدەم يىراققا ئېتىۋەتتى.
ئارتىلماق ① «ئارتماقⅡ» پېئىلىنىڭ مەجھۇل دەرىجىسى: بۇغداي ئارتىلغان ئېشەك ئىگىسىدەكلا ئورۇق ۋە ھالسىز بولۇپ، ئۇلاردىن 50 قەدەمچە ئارقىدا قالغانىدى. ② «ئارتماقⅡ» پېئىلىنىڭ ئۆزلۈك دەرىجىسى: ئۇ بىراۋنىڭ تامدىن ئارتىلىپ باغقا چۈشۈپ كەتكەنلىكىنى بىلدى.
ئارتىلىشماق «ئارتىلماقⅡ» پېئىلىنىڭ ئۆملۈك دەرىجىسى: ئۇلار بىراۋنىڭ شەپىسىنى ئاڭلىدى-دە، باغنىڭ ئارقا تېمىدىن ئارتىلىشىپ، ئالدى-كەينىگە قارىماي بەدەر قېچىشتى.
ئارتىم ئىسىم. بىر قېتىم ئارتىشقا بولىدىغان يۈك: بىر ئارتىم ئوتۇن.
ئارچا ئىسىم.＞بوتانىكا＜ ئارچا ئائىلىسىدىكى دائىم كۆكىرىپ تۇرىدىغان دەرەخ. ئېگىز ئۆسىدۇ، كىچىك شاخلىرى تۈز، تۆۋەنگە ساڭگىلاپ تۇرىدۇ: يوپۇرمىقى تەڭگىچە شەكلىدە بولۇپ مېۋىسى شارسىمان، ياغىچى پۇراقلىق ھەم بەك چىڭ بولىدۇ؛ قۇرۇلۇشقا ماتېرىيال قىلىنىدۇ. شىنجاڭ يۇمىلاق ئارچىسىنىڭ مېۋىسىنىڭ تەبىئىتى 2-دەرىجىنىڭ ئاۋۋىلىدا قۇرۇق، 2-دەرىجىدە ئىسسىق. بەدەننى قىزىتىش، توسالغۇلارنى ئېچىش، پارقىرىتىش، سۈيدۈك ۋە ھەيزنى راۋانلاشتۇرۇش، زەھەر قايتۇرۇش، ئاغرىق توختىتىش، سۈت كۆپەيتىش رولى بار. ھامىلدار ئاياللارغا، ئاشقازان، گال ئاغرىقلىرىغا بېرىشكە بولمايدۇ. ھەسەل ۋە خولىنجان بىلەن قوشۇپ ئىستىمال قىلىنىدۇ.
ئارچىزار ئىسىم. ئارچا كۆپ ئۆسكەن يەر: قويۇق، كۆپكۆك ئارچىزارنىڭ ئىچىدە، ئۇ ئىزدىگەن مېۋە ئۆسمىش باراقسان.
ئارچىزارلىق ئىسىم. ئارچا كۆپ ئۆسكەن يەر: بۇ جىرا ئىچى قويۇق ئارچىزارلىق ۋە تېۋىلغىلىق ئىدى.
ئارچىلىق ئىسىم. ئارچا ئۆستۈرۈلگەن، ئارچا بىلەن قاپلانغان جاي.
ئارخائىزم ئىسىم.］رۇسچە＞گرېكچە［ كونىرىغان، ئىستېمالدىن قالغان سۆز، ئىبارە ياكى گرامماتىكىلىق فورما.
ئارخېئولوگ ئىسىم.］رۇسچە＞گرېكچە［ ئارخېئولوگىيە بىلەن شۇغۇللانغۇچى ئالىم، مۇتەخەسسىس.
ئارخېئولوگىيە ئىسىم.］رۇسچە＞گرېكچە［ قېزىۋېلىنغان ياكى قەدىمدىن ساقلىنىپ قالغان يادىكارلىقلار ۋە ئىزلارغا ئاساسەن، دەۋرلەر تارىخىنى، يەنى خەلقلەرنىڭ تارىخىي ئۆتمۈشىنى، تۇرمۇش ۋە مەدەنىيىتىنى تەتقىق قىلىدىغان پەن.
ئارخېئولوگىيىلىك سۈپەت. ئارخېئولوگىيىگە ئائىت، ئارخېئولوگىيىگە تەئەللۇق: گېزىتكە ئارخېئولوگىيىلىك ئاتالغۇلار ھەققىدە بىرنەچچە ماقالە بېسىلدى.
ئارخىپ ئىسىم.］رۇسچە＞لاتىنچە［ بىرەر ئىدارە، تەشكىلات ۋە شەخسلەرنىڭ ئىش-پائالىيىتى ۋە ئومۇمىي ئەھۋالىغا ئالاقىدار بولغان، تۈرگە ئايرىلىپ ۋە سىستېمىلاشتۇرۇلۇپ ساقلىنىدىغان ھۆججەت، خەت-چەك ۋە فوتو-سۈرەت قاتارلىق ماتېرىياللار: رازۋېدكا ئەمەلدارى ئارخىپ ئىچىدىن لۇتپۇللا بىلەن گۈلباھار يېزىشقان خەتلەرنى سۇغۇرۇۋېلىپ سىنچىلاپ قاراشقا باشلىدى.
ئارخىپچى ئىسىم. ئارخىپ ساقلاشقا مەسئۇل كىشى، ئارخىپ باشقۇرغۇچى.
ئارخىپشۇناس ئىسىم. ئارخىپشۇناسلىق مۇتەخەسسىسى.
ئارخىپشۇناسلىق ئىسىم. مەخسۇس ئارخىپلارنى تۇرغۇزۇش، ساقلاش ۋە ئۇنى باشقۇرۇش جەھەتتىكى ئىلمىي ئۇسۇللارنى تەتقىق قىلىدىغان، بۇ ھەقتىكى تۈرلۈك نەزەرىيىۋى ۋە ئەمەلىي مەسىلىلەرگە جاۋاب بېرىدىغان ئىلىم ساھەسى.
ئارخىپلاشتۇرماق پېئىل. ئارخىپ تۇرغۇزماق، ئارخىپ قىلىپ ساقلاپ قويماق.
ئارخىپلاشتۇرۇلماق «ئارخىپلاشتۇرماق» پېئىلىنىڭ مەجھۇل دەرىجىسى: مېنىڭ قولۇمدا بىر ئادەمنىڭ ئارخىپلاشتۇرۇلغان رېنتگېن رەسىمى بار.
ئارخىتېكتور ئىسىم.］رۇسچە＞گرېكچە［ ھەر خىل ئىمارەت، قۇرۇلۇشلىرىنى لايىھىلەپ، ئۇنىڭ سخېمىسىنى سىزغۇچى ۋە شۇنداق قۇرۇلۇشقا قوماندانلىق قىلغۇچى كىشى، قۇرۇلۇش مۇتەخەسسىسى.
ئارداق سۈپەت.  دىئالېكت. ئېچىغان، سېسىغان، بۇزۇلغان: ئارداق قوغۇن.
ئاردىماق پېئىل.  دىئالېكت. ① ئېچىماق، سېسىماق، بۇزۇلماق. ② ئېچىشماق، تارلىقى كەلمەك.
ئارزاڭ ئىسىم. ھاراق ئىشلىگەندە ئېچىتىلغان نەرسىدىن قېلىپ قالغان قالدۇق.
ئارزۇ ئىسىم.］پارىسچە［ دىلدىكى ئىستەك؛ ئۈمىد، ئىنتىلىش، ھەۋەس: ئارزۇ قىلماق. ＊ بىر ئارزۇ ئون ئارزۇنى تۇغىدۇ (ماقال).
ئارزۇ-ئارمان دىلدىكى ئارزۇ ۋە ئارمانلار: ئالەم ئارزۇ-ئارمان قۇچىقىدا ياشنايدۇ.
ئارزۇ-تەلەپ دىلدىكى ئارزۇ ۋە تەلەپلەر: ئەزەم ئاكا ياشلارنىڭمۇ ئۆزىگە لايىق ئارزۇ-تەلەپلىرى بارلىقىنى نېمىشقىمۇ چۈشەنمەيدىغاندۇ.
ئارزۇ-تىلەك دىلدىكى ئارزۇ ۋە تىلەكلەر: ئۇ ئۆزىنىڭ ئارزۇ-تىلەكلىرىنى خەتكە ئېنىق قىلىپ يازدى.
ئارزۇ-خىيال ئارزۇ ۋە شۇ ئارزۇ ھەققىدە قىلغان خىياللار، ئويلىنىشلار: بىر جۈپ ياش كۆل بويىدا ئولتۇرۇپ، ئۆزلىرىنىڭ ئارزۇ-خىياللىرى ئۈستىدە ئۇزاق مۇڭداشتى.
ئارزۇسىز سۈپەت. ئارزۇ-ئۈمىدى يوق، ئارزۇ قىلمىغان؛ ئارزۇلانمىغان ياكى ئارزۇلانمايدىغان: دۇنيادا ھېچقانداق ئارزۇسىز ئادەم بولمىسا كېرەك.
ئارزۇلۇق سۈپەت. ① كۆپتىن بېرى ئارزۇلاپ كەلگەن، ئارزۇلاپ كۈتۈلگەن؛ كۆڭۈلدىكى: ئاتا-ئانا ئارزۇلۇق يالغۇز قىزىنى ئۆز جانلىرىدىمۇ ئارتۇق كۆرەتتى. ② ئارزۇلار بىلەن تولۇپ تاشقان، ئارزۇسى بار: ئارزۇلۇق دۇنيا.
ئارزۇلىماق پېئىل. ① ئارزۇ قىلماق، ئۈمىد قىلماق: بۇنى بىز ئەمەس، نەچچە ئەۋلاد كىشىلەر ئارزۇ قىلىشقان. ھەتتا بۆشۈكتىكى كىچىك بالىلارمۇ ئۇنى ئارزۇلايدۇ. ② ياخشى كۆرمەك، ئامراق بولماق، ھەۋىسى كەلمەك: يىگىتنىڭ بېشىدا چىمەن دوپپا، ئۇچىسىدا ھازىرقى يىگىتلەر ئارزۇلاپ كىيىدىغان خۇرۇم چاپان بار ئىدى. ③ ئاسرىماق، پەپىلىمەك، ئەركىلەتمەك: زورىخان مايسەمنى ئارزۇلاپ، سۇنىڭ سۈزۈكىنى، ئاشنىڭ قويۇقىنى بېرىپ، قولدىن چۈشۈرمەي چوڭ قىلدى.
ئارزۇمەن سۈپەت.］پارىسچە［ ئارزۇ قىلغۇچى، ئىستىگۈچى، ئىنتىزار: مەن خېلىدىن بېرى ئۇنى بىر كۆرۈشكە ئارزۇمەن بولۇپ يۈرەتتىم.
ئارزۇ-نىيەت دىلدىكى ئارزۇ، نىيەت ۋە مەقسەتلەر: ئۇ مەندىن: − دەسلەپكى ئارزۇ-نىيەتلىرىڭىزنى تۇيۇقسىز ئۆزگەرتىۋېتىشكە نېمە مەجبۇر قىلدى؟ − دەپ سورىدى.
ئارزۇ-ئۈمىد دىلدىكى ئارزۇ ئىستەكلەر: سەن ئۇلارنى ھەربىر ئويلىغىنىڭدا ئۇلارنىڭ ئارزۇ-ئۈمىدلىرى، ئوتلۇق تىلەكلىرى ساڭا كۈچ ۋە دەرمان بېغىشلاپ، ئالدىڭدا پارلاق تاڭ ئېتىۋاتقاندەك يورۇقلۇق سېزىسەن.
ئارزۇ-ئىستەك دىلدىكى ئارزۇ ۋە ئىستەكلەر: ئۇ ئۆز ئەسەرلىرىدە ئەمگەكچى خەلقنىڭ قايغۇ-ھەسرەت ۋە ئارزۇ-ئىستەكلىرىنى ئىنتايىن تەسىرلىك ئەكس ئەتتۈرۈپ بەرگەن.
ئارسفېنامىن ئىسىم.］ئىنگلىزچە［＞خىمىيە＜ بىر خىل ئورگانىك بىرىكمە دورا. ئۇ سۇس سېرىق رەڭلىك پاراشوك بولۇپ، ئېرىتمىسى تەييارلانغاندىن كېيىن، ئالكاگۇل، سىفىلىس ۋە قايتىلانما كېزىك قاتارلىق كېسەللەرنى داۋالاشتا ئوكۇل ئورنىدا ئىشلىتىلىدۇ.
ئارسلان ئىسىم. ① مۈشۈكسىمانلار ئائىلىسىگە كىرىدىغان، سۈت ئەمگۈچى يىرتقۇچ ھايۋان: ئارسلان بالىسى ئارسلان بولىدۇ (ماقال). ②   باتۇر، قەيسەر، زەبەردەست، قورقماس، قاپ يۈرەك: 60تۇغۇلدۇم، «ئارسلان بول» دەپ ئانام سۆيگەن پېشانەمگە، 60سېلىپ زەڭ ھەر سۆزۇم، قەلبىم، مىجەز-خۇلقۇم، ئىپادەمگە. ③ ئەرلەر ئىسمى.
ئارسىز سۈپەت. ئار-نومۇسىنى يوقاتقان، ئۇيالمايدىغان، نومۇس قىلمايدىغان، ئۇياتسىز: ئەر ئارسىز بولماس، يىگىت يارسىز بولماس (ماقال).
ئارسىزلىق ئىسىم. ئار-نومۇسنى بىلمەسلىك، نومۇسسىزلىق: ئۇ ھەرقانچە چىرايلىق بولسىمۇ، ئۇنىڭ ئارسىزلىق ۋە بەتقىلىقلىرى كىشىنى تولىمۇ سەسكەندۈرەتتى.
ئارغامچا ئىسىم. پاختا، يۇڭ، چىگە ۋە ھەر خىل سۈنئىي تالالارنى ئېشىش ئارقىلىق ياسىلىدىغان توم تانا، ئارقان: يۇڭ ئارغامچا. چۇپۇر ئارغامچا. ＊ يىلان چاققان كىشى ئارغامچىدىنمۇ قورقىدۇ (ماقال).
ئارغامچىنى ئۇزۇن قويۇۋەتمەك بىرەر كىشىنىڭ ئورۇنسىز، ئەخلاقسىز، بەتقىلىقلىق يامان ئىش-ھەرىكەتلىرىگە مەلۇم ۋاقىت يول قويماق، پۇرسەت بەرمەك.
ئارغامچا-توقۇناق ئارغامچا ۋە توقۇناق، ئومۇمەن ئارغامچا تۈرىدىكى نەرسىلەر.
ئارغامچىلىق سۈپەت. ① ئارغامچىسى بار؛ ئارغامچا تۇتقان ياكى كۆتۈرۈۋالغان: ئاۋۇ-توقۇناق ئارغامچىلىق كىشىنى كۆردۈڭمۇ، دەل شۇ كىشى سېنى ئىزلەپ كەپتۇ. ② ئارغامچا تەييارلاشقا ئىشلىتىلىدىغان، ئارغامچا قىلىشقا بولىدىغان: بىزگە ئىككى ئارغامچىلىق چۇپۇر لازىم ئىدى.
ئارغۇلار ئىسىم.＞ئىرقشۇناسلىق＜ ئۇيغۇرلارنىڭ Ⅺ ئەسىردىكى قەبىلىلىرىنىڭ بىرى.
ئارغۇن سۈپەت.＞زوئولوگىيە＜ قوتاز بىلەن يەرلىك ياكى باشقا نەسىللىك كالىلارنى چېتىشتۈرۈش ئارقىلىق كېلىپ چىققان 1-ئەۋلاد شالغۇت.
ئارغۇنلاشتۇرماق «ئارغۇنلاشماق» پېئىلىنىڭ مەجبۇرىي دەرىجىسى.
ئارغۇنلاشتۇرۇشماق «ئارغۇنلاشتۇرماق» پېئىلىنىڭ ئۆملۈك دەرىجىسى.
ئارغۇنلاشتۇرۇلماق «ئارغۇنلاشتۇرماق» پېئىلىنىڭ مەجھۇل دەرىجىسى.
ئارغۇنلاشماق پېئىل. ئازماق، نەسلى ئۆزگەرمەك: ئۇنىڭ بېقىۋاتقانلىرىنىڭ ھەممىسى ئارغۇنلاشقان كالىلار.
ئارغىماق ئىسىم. ئالاھىدە نەسىللىك چاپقۇر ئات: ئۈچ ئارغىماق قوشۇلغان پوچتا ھارۋىسى كۆۋرۈكتىن ئۆتۈپلا غايىب بولدى.
ئارغىماقلىق سۈپەت. ئارغىمىقى بار؛ ئارغىماق مىنگەن ياكى ئارغىماق يېتىلىۋالغان: ئارغىماقلىق كىشى.
ئارقا ئىسىم. ① گەۋدىنىڭ قورساققا نىسبەتەن كەينى تەرىپى: ئارقىسىنى قىلماق. قولىنى ئارقىسىغا تۇتماق. ② نەرسىلەرنىڭ كەينى قىسمى؛ يۈزىگە، ئالدى تەرەپكە قارىمۇقارشى بولغان قىسمى، تەتۈرى: سۈرەتنىڭ ئارقىسى. ＊ ئۇ تامنىڭ ئارقىسىغا چاپلانغان خەتنى ئاستا سويۇۋالدى. ③ تۆت پۇتلۇق ھايۋانلارغا نىسبەتەن باش ۋە كۆكسىنىڭ كەينى تەرىپى: ئاتنىڭ ئالدى پۇتى ئىششىق بولسا، ئارقا پۇتىغا تەسىر قىلىپ، مېڭىشى بۇزۇلىدۇ. ④ ھەرىكەت يۆنەلگەن تەرەپنىڭ ئەكسى، كەينىدىكى مۇساپە: ئارقىدا قالماق. ＊ ئوتۇنچى يولۋاسنى كۆرۈپلا، پالتىنىمۇ ئالماي ئارقىسىغا قاراپ بەدەر قاچتى. ⑤   ئۆزى يوق يەر؛ ئۆزى يوق پەيت: ئارقىسىدىن كۈلمەك. ئارقىسىدىن گەپ قىلماق. ＊ ئارقامدىن دېگەنلەر تېزىكىمنى يېگەنلەر (ماقال).
ئارقا تىرەك قوللاپ-قۇۋۋەتلەيدىغان، ياردەم بېرىدىغان، يۆلەيدىغان ھىمايىچى؛ تايانچ: ئۇنىڭ ئارقا تىرىكى كۈچلۈك.
ئارقا-ئارقىدىن ① بىرىنىڭ ئارقىسىدىن يەنە بىرى: ئۇلار ئارقا-ئارقىدىن ئىرادىلىرىنى بىلدۈرۈشتى. ② قاتىرىسىغا، ئۈزلۈكسىز: ئۇلار ئارقا-ئارقىدىن ياتاققا كىرىپ كەلدى.
ئارقار ئىسىم.＞زوئولوگىيە＜ بىر خىل ياۋا قوي، مۈڭگۈزى توم ۋە چوڭ بولۇپ، يۇڭى يىرىك ۋە ئۇزۇن، قوڭۇرغا مايىل كۈل رەڭ كېلىدۇ؛ قۇيرۇقى قىسقا، پۇتلىرى بېجىرىم ھەم كۈچلۈك، ئېگىز تاغلارغا چىقالايدۇ.
ئارقاق ئىسىم. رەخت، ماتا، گىلەم قاتارلىقلارنى توقۇشتا ئۆرۈش يىپلارنىڭ ئارىلىقىدىن توغرىسىغا ئۆتكۈزۈلىدىغان يىپ.
ئارقاقلىق سۈپەت. ئارقىقى بار، ئارقاق ئۈچۈن تەييارلانغان، ئارقاق قىلىنىدىغان: ئارقاقلىق يىپ. ＊ پاتەمخان يېڭى پاختىدىن ئارقاقلىق يىپ ئېگىردى.
ئارقاقلىماق پېئىل. باپكارلىق ۋە گىلەمچىلىكتە، ئۈرۈش ئارىلىقىدىن يىپ ئۆتكۈزمەك.
ئارقال ئىسىم.＞بوتانىكا＜ پاكار ئۆسىدىغان، غولى بوغۇم-بوغۇم، رەڭگى سېرىق ھەم ئىللىق پۇرايدىغان بىر خىل ئۆسۈملۈك. ئۇنى تاماققا سالسا، تاماقتا تەملىك پۇراق ھاسىل بولىدۇ. ئادەتتە كۆپرەك «ئارقال ئوتى» دېيىلىدۇ.
ئارقان ئىسىم.  «ئارغامچا»غا قاراڭ: مەن قىرغاقنى بويلاپ، قىزغا قارىتىپ ئارقان تاشلىدىم.
ئارقانلاتماق «ئارقانلىماق» پېئىلىنىڭ مەجبۇرىي دەرىجىسى.
ئارقانلاشماق «ئارقانلىماق» پېئىلىنىڭ ئۆملۈك دەرىجىسى.
ئارقانلانماق «ئارقانلىماق» پېئىلىنىڭ مەجھۇل دەرىجىسى.
ئارقانلىماق پېئىل. ئارقان بىلەن باغلىماق، چىگمەك: ئۇ ئاتنى ئارقانلىدى.
ئارقۇ ئىسىم.  تارىخىي سۆز. ئوردا قاراۋۇلى: ئارسلان بىلەن ئىككىسى ئارقۇلارنىڭ ياردىمىدە ئىككى بوز ئارغىماققا مىنىشتى.
ئارقىچە رەۋىش. «ئارقىسىچە»گە قاراڭ.
ئارقىچىلاپ رەۋىش. يۆنەلگەن تەرەپكە ئارقىسىنى قىلىپ، ئارقا تەرىپى بىلەن، ئارقىسىچە: ئارقىچىلاپ ماڭماق.
ئارقىدىن رەۋىش. كېيىن، ئاۋۋال ئېيتىلغان مەلۇم ئىش-ھەرىكەتتىن ياكى نەرسىدىن كېيىن: ئاۋۋال نان يەپ، ئارقىدىن چاي ئىچكۈلۈك.
ئارقىسىچە رەۋىش. ھەرىكەت يۆنەلگەن تەرەپكە ئارقا تەرىپىنى قىلىپ، كەينىنى قىلىپ؛ كەينىچە: ئۇ پادىشاھنىڭ رۇخسىتىنى ئالغاندىن كېيىن، ئورنىدىن تۇرۇپ، ئارقىسىچە مېڭىپ چىقىپ كەتتى.
ئارقىسىدا تىركەلمە. ① ئاقىۋىتىدە، نەتىجىسىدە: ئۇ ئاتىسىنىڭ تەشەببۇسى ۋە قېتىرقىنىپ تەربىيىلىشى ئارقىسىدا داڭلىق ھۇنەرۋەن بولۇپ يېتىشتى. ② سەۋەبلىك، تۈپەيلى: ئۇلار رىقابەت ئارقىسىدا بۆلۈنۈپ كەتتى.
ئارقىش ئىسىم.  تارىخىي سۆز. كارۋان؛ ھەربىي قوشۇننىڭ ئوزۇق-تۈلۈكىنى توشۇيدىغان ئارقا سەپ خىزمىتى: بۇغراخان ئارسلان بىلەن چۈشكۈن ئالدىغا چىقىپ، ئارقىش قوشۇننىڭ باشلىقىنى قىچقاردى.
ئارقىلىق تىركەلمە. ① بىرەر نەرسىنىڭ ئىچىدىن، ئارىسىدىن، ئوتتۇرىسىدىن ياكى ئۈستىدىن: بۇ ھويلا ئارقىلىق باغقا چىققىلى بولىدۇ. ② بىرەر كىشى ياكى بىرەر نەرسە ۋاسىتىسى، ياردىمى بىلەن، ياردىمىدە: بىز تېلېفون ئارقىلىق بۇ ۋەقەدىن خەۋەر تاپتۇق. ③ ئىسىمنىڭ ئورۇن كېلىش قوشۇمچىسى بىلەن ئوخشاش مەنىدە، ھەرىكەتنىڭ ۋاسىتىسىنى بىلدۈرىدۇ: ئۇ بۇ ھەرىكەتكە ئەمەلىي ھەرىكىتى ئارقىلىق ئاكتىپ قاتناشتى. ④ سەۋەبلىك، تۈپەيلىدىن: ئۇ بۇ قېتىمقى ماجىرا ئارقىلىق ئۆزىنىڭ قانچىلىكلىكىنى ئاشكارىلىدى.
ئاركتىكا ئىسىم.］رۇسچە＞گرېكچە［＞جۇغراپىيە＜ يەر شارىنىڭ شىمالىي قۇتۇپ رايونى.
ئارگون ئىسىم.］رۇسچە＞گرېكچە［＞خىمىيە＜ گاز ئېلېمېنت؛ بەلگىسى A ياكى (Argonium)Ra. رەڭسىز ۋە پۇراقسىز كېلىدۇ. ئارگون قاچىلانغان ۋاكۇئۇم لامپىدىن توك ئۆتكۈزگەندە، رەڭلىك نۇر تارقىتىدۇ. ئۇ ئاتموسفېرا تەركىبىدە ئەڭ كۆپ بولغان ئىنېرتسىيىلىك گاز ھېسابلىنىدۇ.
ئارمان ئىسىم.］پارىسچە［ ① ئەمەلگە ئاشمىغان ئارزۇ-ئىستەك ياكى ۋاقتىدا قىلىنمىغان ئىشلار تۈپەيلىدىن كۆڭۈلدە قالغان ئۆكۈنچ، پۇشايمان، ھەسرەت، نادامەت: قىزىم ھاياتلا بولسا، ئۇنىڭ بىلەن دىدارلىشىپ ئۆلۈپ كەتسەم ئارمىنىم يوق ئىدى، دېدى ئۇ ئېزىلىپ. ② ئارزۇ، ئۈمىد: كۆزۈمنىڭ ئوچۇقىدا دادامنى ۋە قوۋم-قېرىنداشلىرىمنى بىر كۆرسەم دېگەن ئارمىنىم بار، دېدى ئۇنىڭ خوتۇنى.
ئارمانسىز ①  سۈپەت. ئارمانى يوق، ئارمانى قالمىغان: ئارمانسىز كۈنلەر. ئارمانسىز ھايات. ②  رەۋىش. ئۆكۈنمەي، پۇشايمان قىلماي؛ ھەسرەت-نادامەت چەكمەي: ئارمانسىز كەتمەك. ئارمانسىز ياشىماق.
ئارمىيە ئىسىم.］رۇسچە＞فرانسوزچە＞لاتىنچە［＞ھەربىي ئىشلار＜ ① دۆلەتنى قوغداشنى زىممىسىگە ئالغان قوراللىق قوشۇن: خەلق ئازادلىق ئارمىيىسى. ② بىر ياكى بىرنەچچە قوشۇن تۈرلىرىنىڭ قوشۇلمىسى: 1-يۆنىلىش ئارمىيە. يېڭى 4-ئارمىيە.
ئار-نومۇس ① خىجالەت تارتىش، ئۇيىلىش تۇيغۇسى؛ ئۇ يات، ئار ۋە نومۇس: ئۇ ئار-نومۇس كۈچى ۋە قىزلىق غۇرۇرى بىلەن ئۆزىنى مەھكەم تۇتۇپ، تۇرغۇننىڭ يېنىغا ئاستا كېلىپ توختىدى. ② كىشىلەرنى ئۇلۇغلايدىغان، كىشىلەرگە ھۆرمەت بېغىشلايدىغان خىسلەت، پەزىلەت: ئار-نومۇسنى ساقلاش ئۈچۈن ھەرقانداق گۈزەللىك ۋە ھۇزۇر-ھالاۋەتتىن ۋاز كېچىشكە توغرا كېلىدۇ.
ئار-نومۇسلۇق ئار-نومۇس قىلىدىغان، ئىزا تارتىدىغان، خىجىل بولىدىغان: ئايگۈل خېلى ئار-نومۇسلۇق قىز بولدى.
ئارۇز ئىسىم.］ئەرەبچە［＞ئەدەبىيات＜ شېئىر تۈزۈلۈشىدە، ئۇزۇن ۋە قىسقا بوغۇملارنىڭ مەلۇم تەرتىپتە ئالمىشىپ كېلىشىگە ئاساسلانغان ۋە ئۇيغۇر كلاسسىك شېئىرىيىتىدە كەڭ قوللىنىدىغان ۋەزىن سىستېمىسى: ئارۇز ۋەزنىدە يېزىلغان شېئىر.
ئارۇماتىك ئىسىم.］رۇسچە［＞خىمىيە＜ «ئارۇماتىك بىرىكمىلەر»گە قاراڭ.
ئارۇماتىك بىرىكمىلەر＞خىمىيە＜ ئورگانىك بىرىكمىلەرنىڭ چوڭ بىر تۈرى. ئۇ بېنزول ۋە ئۇنىڭ تۇغۇندىلىرىنى ئۆز ئىچىگە ئالىدۇ. بۇ تۈردىكى بىرىكمىلەرنىڭ مولېكۇلىسىدا بىر ياكى بىرنەچچە بېنزول يادروسى بولىدۇ.
ئارۋاڭ-سارۋاڭ قالايمىقان، رەتسىز: ئۇ قولىغا سۇپىدىكى يوغان ۋە ئېغىر پالتىنى ئالدى-دە، كۆتەكنىڭ ئارۋاڭ-سارۋاڭ پۇتاقلىرىنىڭ ئارىسىغا كۈچ بىلەن ئۇردى.
ئارىچىⅠ ئىسىم. كىشىلەر ئوتتۇرىسىدا بولۇۋاتقان جېدەل-ماجىراغا ئارىلاشقۇچى، ئارىغا كىرگۈچى كىشى: ئارىچىغا ئالتە تاياق (ماقال).
ئارىچىⅡ ئىسىم. ئارا ياسايدىغان ۋە ئۇنى ساتىدىغان ئادەم: بۇ مەھەللىدە بەش ئارىچى ئائىلە بار.
ئارىچىلاتماق «ئارىچىلىماق» پېئىلىنىڭ مەجبۇرىي دەرىجىسى.
ئارىچىلاشماق «ئارىچىلىماق» پېئىلىنىڭ ئۆملۈك دەىجىسى.
ئارىچىلىق ئىسىم. ئارا ياساش ياكى ئارا سېتىش ئىشى، كەسپى: ئۇ ئەمگەكتىن قولى بوشىغان ۋاقىتلىرىدا ئارىچىلىق قىلىدۇ.
ئارىچىلىماق پېئىل. ① جېدەللىشىپ تۇتۇشۇپ قالغانلار ياكى چېلىشقانلارنىڭ ئارىسىغا كىرىپ، تۇتۇۋېلىپ ئايرىۋەتمەك، ئارىلاشماق: سەكرەپ تۇرغان ساقچى ھۈسەينەمگە بىر كاچات سالدى، ئۇنىڭغىچە باشقىلار ئارىچىلاپ ئۇرغۇزمىدى. ② ئارىلاپ ماڭماق، ئارىسى بىلەن ماڭماق: ئۇ «بۇ يولدا مېڭىش خەتەرلىك» دەپ، يىراق بولسىمۇ ئارىچىلاپ مېڭىپ كەتتى.
ئارىدا رەۋىش. ① ئوتتۇرىسىدا، ئىچىدە: بازار كۈنى مال بازىرىدىكى ئادەملەرنىڭ كۆپلۈكىدىن ئارىدا قېلىپ، ئالدىمدا كېتىۋاتقان ھەمراھلىرىمنى يوقىتىپ قويدۇم. ② ۋاقىتتا، ۋاقىت ئىچىدە، كۈنلەردە، پۇرسەتتە: ماشىنا ئىشىك ئالدىغا كېلىپ توختىدى، شۇ ئارىدا تۇرسۇنمۇ يېتىپ كەلدى. ③ شۇنىڭدىن ئېتىبارەن، بۇ جەرياندا: ئوق تېگىپ يىقىلىپ، ھوشۇمغا كەلسەم، دوختۇرخانىدا يېتىپتىمەن. ئارىدا قانچىلىك ۋاقىت ئۆتكەنلىكىنى بىلمەيمەن.
ئارىدىن رەۋىش. ① ئوتتۇرىسىدىن، ئىچىدىن: ئۇنى ئارىدىن قوغلاپ چىقىرىشتى. ② شۇنىڭدىن باشلاپ، شۇنىڭدىن ئېتىبارەن، شۇنىڭدىن بۇيان: مانا مۇشۇ ئىشلار بولۇپ ئارىدىن قانچىلىك ۋاقىتلار ئۆتتىكىن، ئىلياس ئەپەندى بىر كېچىدىلا تۇيۇقسىز يوقىلىپ كەتتى.
ئارىسالدى ①  سۈپەت. قانداق قىلىشنى، نېمە قىلىشنى بىلمەي قالغان؛ ئىككىلەنگەن: ئارىسالدى كىشى. ＊ ئارىسالدى ئېشەكنى بۆرە يەپتۇ (ماقال). ②  سۈپەت. جىددىيلىك، ئالدىراشلىق پەسەيگەن، بوشىغان: ئارىسالدى ۋاقىت. ئارىسالدى پەيت. ئارىسالدى مەزگىل. ③  رەۋىش. قانداق قىلىشنى، نېمە قىلشنى بىلمەي، ئىككىلىنىپ: ئارىسالدى بولماق. ＊ ئۇنىڭ سوئالىغا: يوق دېگىلى بولمايدۇ، دەپ ئارىسالدى جاۋاب بەردى يۇنۇس.
ئارىسالدىلىق ئىسىم. ئارىسالدى ھالەت: ئۇ ئارىسالدىلىقتا قاياققا مېڭىشىنى بىلەلمەي، شۇ يەردىلا تۇرۇپ قالدى.
ئارىشاڭ ئىسىم. ئۆچكەن يانار تاغلار ئورنىدا ھاسىل بولغان ياكى يەر ئاستىدىكى مىنېراللارنىڭ ئىسسىقلىق چىقىرىشىدىن ھاسىل بولغان، تېمپېراتۇرىسى شۇ يەردىكى مۇھىتنىڭ يىللىق ئوتتۇرىچە تېمپېراتۇرىسىدىن يۇقىرى بولغان بۇلاق سۈيى ياكى ھور كۆتۈرۈلۈپ تۇرىدىغان ئورۇن.
ئارىفمېتىكا ئىسىم.］رۇسچە＞گرېكچە［ ماتېماتىكىنىڭ سانلار ئۈستىدىكى ئاددىي ھېسابلارنى ھەمدە ئۇلار ئۈستىدە بېجىرىلگەن ئەمەللەرنى ئۆگىنىدىغان قىسمى؛ ھېساب.
ئارىفمېتىكىلىق سۈپەت. ئارىفمېتىكىغا ئائىت، ئارىفمېتىكىغا ياتىدىغان؛ ئارىفمېتىكا قائىدىسىگە ئاساسلانغان: ئارىفمېتىكىلىق قاتار. ئارىفمېتكىلىق ئەمەللەر. ئارىغمېتىكىلىق مەسىلە.
ئارىلاپ-ئارىلاپ ئارىدىن مەلۇم ۋاقىت ئۆتكۈزۈپ، بەزى-بەزى، بىرە-بىرە، ئاندا-ساندا: ئاسىم گويا: «سۆزلىسىڭىزچۇ» دېگەندەك ئارىلاپ-ئارىلاپ ماڭا قاراپ قوياتتى.
ئارىلاتماق «ئارىلىماق» پېئىلىنىڭ مەجبۇرىي دەرىجىسى: ئۇ مېنى مەيداننىڭ كەڭرى سالا ئېتىزلىرىنى ئارىلاتتى.
ئارىلاش سۈپەت. ① ئىككى ياكى ئۇنىڭدىن ئارتۇق نەرسىلەر قوشۇلغان: ئارىلاش تالالىق توقۇلما. ئارىلاش يەم-خەشەك. ② تەركىبىدە بولغان، ئۆز ئىچىگە ئالغان: ئاتامنىڭ تەنە ئارىلاش بۇ سۆزى مېنى ئوسال ئەھۋالغا چۈشۈرۈپ قويدى.
ئارىلاشتۇرماق «ئارىلاشماق» پېئىلىنىڭ مەجبۇرىي دەرىجىسى: ئالىمجان ئارىلاپ چوكىنى سىلكىپ-سىلكىپ چۆپنى سەي بىلەن ئارىلاشتۇرۇپ قوياتتى.
ئارىلاشتۇرۇشماق «ئارىلاشتۇرماق» پېئىلىنىڭ ئۆملۈك دەرىجىسى.
ئارىلاشتۇرۇلماق «ئارىلاشتۇرماق» پېئىلىنىڭ مەجھۇل دەرىجىسى: گىلەمنىڭ يىپىىغا ئالاھىدە يىپەك يىپ ئارىلاشتۇرۇلغاچقا، ئۈزلۈكسىز جۇلالىنىپ تۇرىدۇ.
ئارىلاش-قۇرىلاش تەرتىپسىز، بىر-بىرىنى پەرق ئېتىپ، ئاجرىتىپ بولمايدىغان ھالەتتە: ئۇنىڭ كاللىسىدىكى خىياللار ئارىلاش-قۇرىلاش بولۇپ كەتتى.
ئارىلاشما ①  سۈپەت. ئىككىدىن ئارتۇق ئوخشاش بولمىغان نەرسىلەردىن تەركىب تاپقان: ئارىلاشما ئوغۇت. ئارىلاشما ماددا.  ئەتراپتىكى مانتا ساناش، مېھمان چاقىرىشلار بىلەن قىڭراق، ساپلىقلارنىڭ ئارىلاشما ئاۋازلىرى ئۇلارنىڭ ئارامىنى بۇزۇپ تۇراتتى. ②  ئىسىم. تۈرلۈك نەرسىلەرنىڭ، ماددىلارنىڭ بىرىكىشىدىن، قوشۇلۇشىدىن ھاسىل بولغان مەھسۇلات: ئۇلار پولات، چويۇن ۋە باشقا ئارىلاشمىلارنى ھەر خىل نىسبەتتە تەڭشەپ سىناق قىلىشقا باشلىدى.
ئارىلاشماق پېئىل. ① بىر-بىرىگە قوشۇلماق، بىرلەشمەك، بىرىكمەك: ھەسەن بوۋاي ئۆز ۋاقتىدا قېچىرنى توختاتقان بولسىمۇ، ئون جىڭدىن ئارتۇق ئۇرۇق يۇمشاق توپىغا ئارىلىشىپ، يەردە چېچىلىپ ياتاتتى. ② باشقىلارنىڭ سۆزىگە سۆز قاتماق، ئىشىغا قاتناشماق: ياق، بالىلىرىم، مەن بۇنىڭغا قوشۇلمايمەن، دەپ ئارىلاشتى داۋۇت ئاكام،  ③ ئالاقە قىلماق: ياشلىقىم تۈرمە ۋە تارىم ئەمگىكى بىلەن ئۆتۈپ كەتتى، قىرىق نەچچە ياشلىق ئادەم بولغىنىمدىلا جەمئىيەتكە ئارىلاشتىم. ④ باردى-كەلدى قىلماق، مۇناسىۋەت باغلىماق: ئۇ مەكتەپ قاراۋۇلىنىڭ ئوغلى بولۇپ، لۇتپۇللا بىلەن دېمەتلىك ئىدى ھەم قويۇق ئارىلىشاتتى.
ئارىلاشمىلىق سۈپەت. تۈرلۈك ئارىلاشمىلاردىن تەركىب تاپقان، تەركىبىدە تۈرلۈك ئارىلاشمىلار بولغان، ئارىلاش.
ئارىلىقⅠ ①  ئىسىم. نەرسىلەر ئوتتۇرىسىدىكى جاي، مۇساپە، بوشلۇق: ئۇلار چەشلەرنىڭ ئەتراپىغا ئارىلىقىنى بىر گەزدەك قالدۇرۇپ ئادەم بويى مەڭگەن دۆۋىلىدى. ②  ئىسىم. ئىككى ۋەقە، ھادىسە ياكى پەيت ئوتتۇرىسىدىكى ۋاقىت، پۇرسەت: شام بىلەن خۇپتەن ئارىلىقىدا ئۆيىگە قايتىپ كەلگەن قاسىم يەنە ئالدىنقى كۈنگە ئوخشاش قاپىقىنى ئاچماستىن تاڭنى ئاتقۇزدى. ③  سۈپەت. ئوتتۇرا: ئارىلىق ھادىسە. ئارىلىق مېڭە.
ئارىلىقⅡ ئىسىم.  «پارا»غا قاراڭ: ئارىلىق بەرمەك.
ئارىلىقسىز رەۋىش. پارا، ئارىلىق يوق ھالدا، ئارىلىق بەرمەستىن، ئارىلىق تىقمايلا: بۇ ئىشنى ئاخىرى ھېچبىر ئارىلىقسىز ھەل قىلدىم.
ئارىلىماق پېئىل. ① ئارىسىدىن، ئوتتۇرىسىدىن، ئىچىدىن ئۆتمەك، ئايلانماق، كەزمەك؛ كۆزدىن كەچۈرمەك: باتۇر قاتار ئورۇندۇقلارنى ئارىلاپ ئۆتۈپ، يولۋاس شۇجىنىڭ قېشىغا كەلدى. ② چېتىلما رەۋىشداش شەكلىدە كېلىپ «مەلۇم ۋاقىتنى ئۆتكۈزۈپ، ئاندا-ساندا، بەزى-بەزىدە» دېگەن مەنىلەرنى بىلدۈرىدۇ: ئۇسسۇلچىلار ئۇسسۇل ئويناشتى. ئارىلاپ تانسىغا چۈشكۈچىلەرمۇ بولدى. ③ ئاجراتماق، توسماق، بېسىقتۇرماق: ئىدرىس غەزەپ بىلەن يۈگۈرۈپ بېرىپ سۇلايماننىڭ ياقىسىغا ئېسىلدى. بۇ ۋاقىتتا ياقۇپ يۈگۈرۈپ كېلىپ، ئۇلارنى ئارىلىدى. ④ بۆلمەك، سۆز قىستۇرماق (گەپ-سۆز ھەققىدە): گەپ ئارىلىماق. ＊ ياق، دېدى سۇلتان ئابدۇۋېلىنىڭ گېپىنى ئارىلاپ، ئۇنداق قىلساق كۆپچىلىكنىڭ قاتتىق نارازىلىقىغا ئۇچرايمىز. ⑤ يوشۇرۇنۇپ كىرمەك، قوشۇلۇۋالماق: 60ئۆينىڭ ئىچىدە ئۆزۈم، 60يىغلايدۇ قارا كۆزۈم. 60دۈشمەن ئارىلاپ قاپتۇ، 60ئۆتمەيدۇ مېنىڭ سۆزۈم. ⑥ ئاندا-ساندا پەيدا بولماق: چاچ-ساقاللىرىنى ئاق ئارىلىغان پېشقەدەم دۈيجاڭ ئوتتۇرىدىن قوپۇپ، سادىقنىڭ قوللىرىنى ئالىقانلىرىغا ئالدى.
ئارىيە ئىسىم.］رۇسچە＞ئىتالىيانچە［＞ناخشا＜ ئوپېرا ياكى ئومۇمىي خورلاردا، ئوركېستىرنىڭ تەڭكەش قىلىپ بېرىشى بىلەن ئېيتىلىدىغان يالغۇز كىشىلىك ناخشا.
ئارىيەت ئىسىم.］ئەرەبچە［ ئۆتنە، قەرز: ئۇلارغا باشقىلارنىڭ ئۆيىنى ۋاقىتلىق ئارىيەتكە ئېلىپ ئولتۇرماستىن باشقا ئامال قالمىدى.
ئارىيەلىك سۈپەت. ئارىيە قوشۇلغان، تەركىبىگە ئارىيە ئارىلاشقان.
ئاز ①  سۈپەت. سان ياكى مىقدار جەھەتتىن كۆپ ئەمەس؛ كەم: پۇلى ئازنىڭ غېمى ئاز (ماقال). ＊ دوست كۆپ، توغرىسى ئاز (ماقال). ② سۈپەت. يېتەرلىك ئەمەس؛ كۇپايە قىلمايدىغان، قانائەتلىنەرلىك بولمىغان: ئۇ ھېلىلا ئىنىسىنىڭ دوستىدىن ئاڭلىغانلىرى ئۈچۈنلا ئايالى مايسىخان چويۇننىڭ يۈزىگە تۈكۈرسىمۇ، ئۆيدىن ھازىرلا قوغلاپ چىقارسىمۇ ئاز. ③  رەۋىش. بەزى-بەزىدە، كەمدىن-كەم؛ گاھ-گاھ: ئۇ تالا-تۈزگە ئاز چىقاتتى.
ئاز دېگەندە ئەڭ تۆۋەن مۆلچەرلىگەندە، ئەڭ تۆۋەن ھېسابلىغاندا: ئۇ، بۇ كىتابنى ئاز دېگەندە ئىككى كۈندە ئوقۇپ بولىدۇ.
ئازاب ئىسىم.］ئەرەبچە［ ① جىسمانىي ياكى روھىي جەھەتتىكى قىينىلىش؛ ئېغىرچىلىق: تۇغۇت ئازابىنى ئانا بىلەر (ماقال). ＊ ئورۇنسىز غەزەپ-ئۆزۈڭگە ئازاب (ماقال). ② جاپا-مۇشەققەت؛ مۈشكۈللۈك، قىيىنچىلىق: يول ئازابى-گۆر ئازابى (ماقال). ＊ مەن بۇ مۇساپىنى مىڭبىر ئازابتا بېسىپ تۈگەتتىم.
ئازابلاشماق «ئازابلىماق» پېئىلىنىڭ ئۆملۈك دەرىجىسى: ئۇلار مۆمىن ئاكىنى تېخىمۇ ئېغىر جىسمانىي ئازابلار بىلەن ئازابلاشتى.
ئازابلانماق «ئازابلىماق» پېئىلىنىڭ مەجھۇل دەرىجىسى: بۇ پاجىئەدە ئۆزىنىڭمۇ قولى بارلىقى ئۈچۈن، ئۇ قاتتىق ئازابلىنىپ ئىچىدىن تۈگەپ يۈرەتتى.
ئازابلىق سۈپەت. ① جىسمانىي ياكى روھىي جەھەتتە قىينالغان؛ دەردلىك، قايغۇلۇق: ناخشىسىز، ئۇسسۇلسىز ئۆتكەن كۈنۈم سىرتماقتا تۇرغاندەك ئازابلىق ② جاپا-مۇشەققەتلىك؛ مۈشكۈل، قىيىن، تەس: ئىككى چاقىرىمدىن ئوشۇقراق ئازابلىق سەپەردىن كېيىن، ئۇلار ئۆڭگۈرگە يېتىپ كەلدى.
ئازابلىماق پېئىل. جىسمانىي ياكى روھىي جەھەتتىن جاپا-مۇشەققەتكە، قىيىنچىلىققا دۇچار قىلماق؛ دەردكە سالماق: ئايال ئۇنىمۇ بايىقىدەك ئۇرۇپ ئازابلاپتۇ.
ئازاب-ئوقۇبەت تۈرلۈك ئازاب ۋە ئوقۇبەتلەر، جەبىر-جاپا، مۇشەققەت ۋە قىيىنچىلىقلار: ۋەزىرنىڭ ئايالى كۆرگەن چۈشىنى ۋە كېچە تارتقان ئازاب-ئوقۇبەتلىرىنى بىر-بىرىدىن بايان قىلىپتۇ.
ئازاد سۈپەت.］پارىسچە［ ① ئۆز ئەركىنلىكى، ھوقۇقى ئۆز قولىدا بولغان، ئەركىنلىككە ئېرىشكەن، قۇللۇقتىن، ئاسارەتتىن قۇتۇلغان؛ ھۆر، ئەركىن: ئازاد ۋەتەن. ئازاد زامان. ئازاد بولماق. ئازاد قىلماق. ② ئۆز ھالىغا، مەيلىگە قويۇلغان، ھېچقانداق مەجبۇرىيەت بىلەن باغلانمىغان؛ بوش: «ئون ئىككى مۇقام» ئۆزىنى مەلۇم ھېكايىلىق تارىخىي داستان ياكى قەھرىمانغا باغلاپ، چېتىپ قويىدىغان تارىخىي چەكلىمىدىن ئازاد. ③ تۇتقۇنلۇقتىن چىقىرىلغان، قاماقتىن بوشىتىلغان: تۈرمىدىن ئازاد قىلىنغان باتۇر تۈرمە ئىشىكىدىن چىقىپ، ساپ ھاۋادىن ئاچ كۆزلۈك بىلەن قانغۇچە نەپەس ئالدى. ④ ئەرلەر ئىسمى.
ئازادە سۈپەت.］ئەرەبچە［ ① كەڭ، كەڭتاشا: ئازادە ئۆينىڭ دېرىزىسىگە قويۇلغان يوغان بىر تەشتەكتىكى ئەتىرگۈل ئاجايىپ چىرايلىق ئېچىلىپ كېتىپتۇ. ② ئەركىن، ئېچىلىپ-يېيىلىپ، بەھۇزۇر؛ خاتىرجەم: − يائاللا قىزىم، − دېدى ئۇ چىرايىغا زورلاپ كۈلكە تۈسىنى بېرىپ، ھەپتىدە بىر كېلىدىغان يەكشەنبىدە بىزمۇ سەن بىلەن بىر داستىخاندا ئولتۇرۇپ، ئازادە مۇڭدىشىدىغان ۋاقىت بولىدىكەن. ③ خالىي، ئايرىم: ئۇ: مېنىڭ سىز بىلەن ئازادىرەك سۆزلەشكۈم كېلىدۇ، دېدى. ④ خوتۇن-قىزلار ئىسمى.
ئازادلىق ئىسىم. ① ئازاد بولغان، ئازادلىققا ئېرىشكەن ھالەت؛ ھۆرلۈك، ئەركىنلىك: سوتسىيالىستىك جەمئىيەتتە ئاياللارنىڭ ئازادلىقىغا دەخلى-تەرۇز قىلىش ئەلۋەتتە جىنايەت بولىدۇ. ② مەملىكىتىمىزدە گومىنداڭ ھاكىمىيىتى ئاغدۇرۇلۇپ جۇڭخۇا خەلق جۇمھۇرىيىتى قۇرۇلغان ۋاقىت: ئازادلىقتىن بۇرۇن نېممە ئىش قىلغاندىڭىز دەپ سورىدى قۇربان شۇجى نامان تاغىدىن. ③ كونا دىنىي مەكتەپلەردە ئوقۇغۇچىلارنى ئوقۇش ۋاقتى ئاخىرلىشىشىدىن بۇرۇن قويۇپ بېرىش.
ئازادىچىلىك ئىسىم. ئازادە، ئارامخۇدا بولغان ھالەت.
ئازادىلەشتۈرمەك «ئازادىلەشمەك» پېئىلىنىڭ مەجبۇرىي دەرىجىسى.
ئازادىلەشمەك پېئىل. ① كەڭتاشا بولماق، كېڭەيمەك: ئۆي ئىچى خېلى ئازادىلەشتى. ②    غەم-ئەندىشە، دەككە-دۈككىدىن خالىي بولماق؛ خاتىرجەم بولماق: توغرا، جاھان يورۇپ كۆڭۈل ئازادىلەشتى. ھەممىلا ئادەم پەرۋاز قىلسام دەيدۇ.
ئازادىلىك ئىسىم. جىددىي، ئالدىراش بولمىغان، ئازادە ھالەت.
ئازار ئىسىم.］پارىسچە［ جىسمانىي ھەم روھىي جەھەتتىكى ئازاب؛ جەبىر-جاپا: ئازار بەرمەك. ئازار يەتمەك.
ئازازۇل ئىسىم.］ئەرەبچە［ ① جىن-ئالۋاستى: 60قانچە جان، قانچە كېمە يەم بولمىغان دولقۇنلارغا، 60ئۆتكەن كېچە تۈن ئازازۇلى چىرقىرىغان چاغدا ②   ھىيلىگەر ھەم ئۇچىغا چىققان بىشەم، ئۇششۇق، ئۇرۇشقاق، ئۆكتەم: ئازازۇل خوتۇن. ＊ ۋاييەي پاتىمە ھەدە، جاڭزىلارغا بېرىش ماياقتا تۇرسۇن، باغقا چىقىپ سەل يوقاپ كەتسەم، كەينىمدىن بۆجىلەردەك مارىشىپ يۈرىدىغان بولدى، بۇ ئازازۇللار.
ئازازۇللۇق ئىسىم. ھىيلىگەرلىك؛ بىشەملىك، ئۇششۇقلۇق، ئۆكتەملىك، ئۇرۇشقاقلىق: ئەجەب ئازازۇللۇق قىلىپ كەتتى، بۇ بىشەم خوتۇن دېدى ئۇ ھەلىمە چىقىپ كەتكەندىن كېيىن.
ئازايتماق «ئازايماق» پېئىلىنىڭ مەجبۇرىي دەرىجىسى: دەل-دەرەخ يوپۇرماقلىرى ھاۋادىكى ئىس-تۈتەك، چاڭ-توزانلارنى ئازايتىدۇ.
ئازايتىشماق «ئازايتماق» پېئىلىنىڭ ئۆملۈك دەرىجىسى.
ئازايتىلماق «ئازايتماق» پېئىلىنىڭ مەجھۇل دەرىجىسى: بۇنىڭ ئىچىدە يەرلىك قۇرۇلۇش تۈرى 7.62 پىرسەنت ئازايتىلدى.
ئازايماق پېئىل. سان ياكى مىقدار جەھەتتىن كەمەيمەك؛ تۆۋەنلىمەك: بۇ يىل كۆمۈرنىڭ كىرىمى ئازىيىپ كەتتى.
ئاز-ئاز «ئاز» سۆزىنىڭ تەكرارلىنىشى.
ئاز-ئازدىن مىقدار ياكى سان جەھەتتىن كۆپ قىلىۋەتمەي، ئازدىن-ئازدىن، ئازراق-ئازراقتىن: ئاز-ئازدىن ئالماق.
ئاز-تولا ئازمۇ ئەمەس، كۆپمۇ ئەمەس، مەلۇم مىقداردا، مەلۇم دەرىجىدە؛ ئاز-پاز: راستىنى ئېيتقاندا ھەممە كىشىدە ئاز-تولا كەمچىلىك، خاتالىق بولىدۇ.
ئازچىلىق ئىسىم. ئادەملەر توپىنىڭ ئاز قىسمى، بەلگىلەنگەن ياكى مۆلچەرلەنگىنىدىن كەم بولغان قىسمى: قارار قىلىنغانىكەن، ئازچىلىق كۆپچىلىككە بويسۇنۇش كېرەك.
ئازدۇر-كۆپتۇر «ئاز-تولا»غا قاراڭ: ياق ئاكا رىزىۋان كېسىپ ئېيتتى، مېنىڭ كارايىتىم چاغلىق، بىراق، سىلەر سىدىقوۋ بىلەن ئازدۇر-كۆپتۇر تۇغقان كېلىسىلەر.
ئازدۇرماق «ئازماق» پېئىلىنىڭ مەجبۇرىي دەرىجىسى: بايۋەچچە شۇ توخونى يېيىش ئۈچۈن، ئوتۇنچىنىڭ خوتۇنىنى ئازدۇرۇشقا باشلاپتۇ.
ئازدۇرۇشماق «ئازدۇرماق» پېئىلىنىڭ ئۆملۈك دەرىجىسى: ئۇلار سېنى ئازدۇرۇشسىمۇ ئاخىرقى ھېسابتا يەنە ھېچنېمە قىلالمايدۇ.
ئازدۇرۇلماق «ئازدۇرماق» پېئىلىنىڭ مەجھۇل دەرىجىسى.
ئازسىنماق پېئىل. ئاز، يېتەرلىك ئەمەس دەپ ھېسابلىماق، ئاز كۆرمەك: بايۋەچچە يىگىتنىڭ قولىدىن پۇلنى ئېلىپ ساناپ قايتۇرۇپ بەردى، بەلكىم ئۇ ئازسىنىدى بولغاي.
ئازغاشتۇرماق «ئازغاشماق» پېئىلىنىڭ مەجبۇرىي دەرىجىسى: ئۇ سەمەتنى ئازغاشتۇرۇپ يۈرۈپ، مۇشۇ ھالغا كەلتۈرۈپ قويدى.
ئازغاشتۇرۇلماق «ئازغاشتۇرماق» پېئىلىنىڭ مەجھۇل دەرىجىسى.
ئازغاشماق پېئىل. ئازماق، ئېزىپ قالماق: ئايشەمگۈل بىر كۈنى نۇرنىساخان ئاچىغا ئەگىشىپ كوچىغا چىققىنىىدا، ئازغىشىپ يوقاپ كەتتى.
ئازغاق سۈپەت. تولا ئازىدىغان، تولا ئادىشىدىغان، ئېسىدە تۇتۇۋېلىش قابىلىيىتى تۆۋەن: بەزى ئادەملەر قېرىغاندا ئازغاق بولۇپ قالىدىكەن.
ئازغان ئىسىم.＞بوتانىكا＜ ئەتىرگۈل ئائىلىسىدىكى يوپۇرماق تاشلايدىغان چاتقال. غولى ئىنچىكە، شاخلىرىدا زىچ ئۆسكەن كىچىك تىكەنلىرى بولىدۇ؛ يوپۇرمىقى پەيسىمان مۇرەككەپ يوپۇرماق؛ گۈلى ئاق ياكى سۇس قىزىل رەڭلىك، خۇش پۇراقلىق؛ مېۋىسى دورا قىلىنىدۇ. ئازغاننىڭ پىشقان مېۋىسىنىڭ تەبىئىتى 2-دەرىجىدە قۇرۇق ئىسسىق. مەنىينى تىزگىنلەش، ئىچ سۈرۈشنى توختىتىش، سۈيدۈكنىڭ قېتىم سانىنى ئازايتىش، قاننى تازىلاش، ھەيزنى راۋانلاشتۇرۇش، ئاغرىق توختىتىش، سۈرئىتى ئىنزال، ئىسھال، سىيگەكلىك، خۇن تەۋرەپ كېتىش، كۆپ تەرلەش، بەل، پۇت، قوللارنىڭ ئاغرىشى، يۆتەل، زىققە، قىچىشقاق قاتارلىقلارنى داۋالاشقا ئىشلىتىلىدۇ. كۆپ ئىستىمال قىلىنسا تالغا زىيان قىلىدۇ. كەتىرا بىلەن قوشۇپ ئىستىمال قىلىنىدۇ.
ئازغانلىق ①  سۈپەت. ئازغان ئۆسكەن ياكى ئۆسىدىغان: ئازغانلىق ئېرىق. ئازغانلىق باغ. ②  ئىسىم. ئازغان ئۆسكەن ئورۇن، جاي: تاغدىكى نۇرغۇن مايمۇنلار ئۈركۈپ كەڭ بىر ئازغانلىققا كىرىپ كېتىپتۇ.
ئازغۇن ئىسىم. يولدىن ئازغان، توغرا يولدىن چىقىپ كەتكەن، ئاينىغان كىشى ياكى جانلىق: قاچقۇنغا شەپقەت يوق، ئازغۇنغا ھۆرمەت يوق (ماقال).
ئازغۇنلۇق ئىسىم. يولدىن ئازغان، توغرا يولدىن چىقىپ كەتكەن ھالەت.
ئازغىنە سۈپەت. بەكلا، ئاز، ئازلا: ئازغىنە شاپتۇل. ∥ ئازغىنە بەرمەك.
ئازغىنە-ئۇزغىنە ئاز ھەم ساز، ئاز ھەم ئېسىل.
ئازگال ئىسىم. ئويۇلۇپ ئورا بولۇپ قالغان جاي؛ ئويمان: سېپىل تۈۋى كەڭ بىر ئازگال ئىدى.
ئازگاللىق ①  سۈپەت. ئازگال بار، ئازگال كۆپ: ئازگاللىق ئېتىز. ②  ئىسىم. ئازگال كۆپ جاي: ھارۋا ئازگاللىققا كىرىپ قېلىپ دۈم كۆمتۈرۈلۈپ كەتتى.
ئازلاتماق «ئازلىماق» پېئىلىنىڭ مەجبۇرىي دەرىجىسى: ئۇ خىزمەتكە دائىم كېچىكىپ كېلىدىغان ئادىتىنى خېلى ئازلاتتى.
ئازلىتىلماق «ئازلاتماق» پېئىلىنىڭ مەجھۇل دەرىجىسى.
ئازلىق ئىسىم. سان-مىقدار جەھەتتە تۆۋەنلىك، كۆپ ئەمەسلىك، تولۇق ياكى يەتكۈدەك ئەمەسلىك: ئازلىق قىلماق. ＊ ئادەمنىڭ ئازلىقىدىن ۋەزىپە ۋاقتىدا ئورۇنلانمىدى.
ئازلىماق پېئىل. ← ئازايماق: ئادەملەر ئازلاپ. جىمجىتلىق پەيدا بولدى.
ئازماⅠ سۈپەت. نەسلىدىن ۋە شەكلىدىن ئۆزگىرىپ كەتكەن؛ ئازغان؛ چىشىسىغا چاپالماس قىلىۋېتىلگەن: ئازما قوچقار. ئازما ئايغىر.
ئازماⅡ ئىسىم.  دىئالېكت. ئېرىق-ئۆستەڭلەردىكى شارقىراتما ۋە شۇ شارقىراتمىنىڭ سۇ چۈشۈپ ئويۇلغان يېرى.
ئازماق پېئىل. ① يولنى يوقىتىپ قويماق؛ تېنىمەك: ئات ئازسا، تايغا ئەگىشەر (ماقال). ＊ يولدىن ئازسىمۇ، يۇرتىدىن ئازماپتۇ (ماقال). ② يېڭىلىشماق؛ خاتا قىلماق: ھېساباتتا ئازماق، گەپتە ئازماق. ＊ لۇتپۇللا مۇتەللىپ، مەدداھنىڭ بۇ جەڭنامىنى ئازماي، ھودۇقماي ۋە شۇنچە تەمكىن بايان قىلىۋاتقانلىقىنى كۆرۈپ ھەيران قالدى. ③   توغرا يولدىن تايماق، ناتوغرا يولغا كىرمەك، ساختا پىكىرگە ئەگەشمەك: ئەگرى كىشى ئازىدۇ، توغرا كىشى ئوزىدۇ (ماقال).
ئازنا ئىسىم.］پارىسچە［ ھەپتىنىڭ بەشىنچى كۈنى؛ جۈمە: تەقسىر، پېقىرلىرى ئاخشام ئۇلۇغ ئازنا ئاخشىمى ئاجايىپ بىر سىرلىق چۈش كۆرۈپتىمەن، دەپ بوياقچى كۆز يېشى قىلىپتۇ.
ئازنىلاتماق «ئازنىلىماق» پېئىلىنىڭ مەجبۇرىي دەرىجىسى: بالام، − دېدى ئانىسى ئاسىمغا، − بۈگۈن ئازنا، خوتۇنۇڭنى ئانىسىنىڭ ئۆيىگە باشلاپ ئاپىرىپ ئازنىلاتمامسەن؟
ئازنىلاشماق «ئازنىلىماق» پېئىلىنىڭ ئۆملۈك دەرىجىسى: بۈگۈن قاسىم ئاكامنىڭ كېلىنلىرى ئوپمۇئوخشاش كيىنىشىپ ئالدىراپ-تېنەپ ئەتىگەندىلا چوڭ ئۆيىگە ئازنىلىشىپ كېتىشتى.
ئازنىلىق ①  سۈپەت. ئازنا كۈنىگە تەئەللۇق، ئازنا كۈنى قىلىنىدىغان: ئازنىلىق كىيىم. ئازنىلىق چاي. ②  ئىسىم. كېلىنلەرنىڭ ھەر جۈمە كۈنى ئاتا-ئانىسىنىڭ ئۆيىگە بېرىشى: ئازنىلىق قىلماق.
ئازنىلىماق پېئىل. ئەنئەنىۋى قائىدە بويىچە كېلىن ئاياللار ئازنا كۈنى ئاتا-ئانىسىنىڭ ئۆيىگە بارماق؛ ئاتا-ئانىسىنى يوقلىماق: ئازنا قىلماق. ＊ رازىيە بۈگۈن چىرايلىق كىيىنىپ، بۇدرۇققىنا ئوغلىنى ئەگەشتۈرۈپ، چوڭ ئۆيگە ئازنىلىغىلى ماڭدى.
ئازنىماق پېئىل. دىئالېكت. كىشنىمەك (ئات ھەققىدە).
ئازوت ئىسىم.］رۇسچە＞گرېكچە［＞خىمىيە＜ گاز ئېلېمېنت، خىيىۋى بەلگىسى .N رەڭسىز، پۇراقسىز كېلىدۇ، يانمايدۇ ھەم يېنىشقا ياردەم بەرمەيدۇ؛ خىمىيىۋى خۇسۇسىيىتى ئاكتىپ ئەمەس، ھاۋانىڭ تەخمىنەن تۆتتىن ئۈچ قىسمىنى تەشكىل قىلىدۇ؛ ئۆسۈملۈك ئوزۇقلىنىدىغان مۇھىم تەركىبلەرنىڭ بىرى.
ئازوتلۇق سۈپەت. تەركىبىدە ئازوت بولغان ياكى ئازوتتىن تەييارلانغان، ئازوت ئارىلاش.
ئازىيىشماق «ئازايماق» پېئىلىنىڭ ئۆملۈك دەرىجىسى.
ئاژۇن ئىسىم.  تارىخىي سۆز. دۇنيا، جاھان.
ئاس ئىسىم.  دىئالېكت. «ئېھتىمال، بەلكىم، شۇنداق بولسا كېرەك. شۇنداق چېغى بار. » دېگەن مەنىلەرنى بىلدۈرىدۇ.
ئاساتىر ئىسىم.］ئەرەبچە［ قەدىمكى ئاجايىپ-غارايىپ ھېكايە-چۆچەكلەر، ئەپسانىلەر.
ئاسارەتⅠ ئىسىم.］ئەرەبچە［ ① چەكلىمە، بويۇنتۇرۇق: گەرچە ئۇنىڭ «ئاساسى» بولسىمۇ، بىراق ئۇ بۇ يەردە يەنىلا ئەنئەنىۋى ئىدېئالىزمنىڭ ئاسارىتىدە ئىدى. ② ئازادلىقتىن، ئەركىنلىكتىن مەھرۇملۇق؛ ئەسىرلىك، تۇتقۇنلۇق: ئىسكەندەر قاتتىق ئۇيقۇنىڭ ئاسارىتىدە ھېچنېمىنى سەزمەي يېتىۋېرىپتۇ.
ئاسارەتⅡ ئىسىم.］ئەرەبچە［ ① تەسىر؛ ئەسەر، ئىز، بەلگە. ② ＞تىببىي ئىلىم＜ بىرەر كېسەللىكتىن قالغان ئېغىر ئىز، ئاقىۋەت.
ئاسارەتلىك سۈپەت. ① چەكلەنگەن، چۈشەپ قويۇلغان، بويۇنتۇرۇقلۇق: دىلشات قاۋاقخانىغا يەنى تارىختىن بۇيان مىللىتىمىزنى نادانلىق ۋە ئاسارەتلىك يولغا ئېلىپ بېرىۋاتقان ئاشۇ تېگى يوق ھاڭ تەرەپكە كېتىۋاتىدۇ. ② ئەركىنلىك، مۇستەقىللىقتىن مەھرۇم قىلىنغان؛ ئەسىرلىك، قۇللۇق ۋە تۇتقۇنلۇققا دۇچار بولغان: 60ئەزىز دوستۇم، مۇڭغا چۆكۈپ قالىسەن نېچۈن، 60ئۆكۈندۈڭمۇ ئاسارەتلىك ئون يىلىڭ ئۈچۈن.
ئاسارئەتىقە ئىسىم.］ئەرەبچە［ قەدىمكى دۇنيا ئىنشائاتلىرى، قەدىمدىن قالغان مەدەنىيەت، تەرەققىيات تارىخىدا مەلۇم قىممەتكە ئىگە يادىكارلىقلار يەنى قۇرۇلۇش، مەڭگۈتاش، قورال-ياراغ، تۇرمۇش بۇيۇملىرى ۋە سەنئەت بۇيۇملىرى قاتارلىقلار.
ئاسار-تۆرە ئۇرۇق-تۇغقان، قوشنا-قولۇم، مەھەللە-جامائەت ئۆز ئىختىيارى بىلەن ئۇيۇشۇپ، بىرەر كىشىنىڭ توي-تۆكۈن، ئۆلۈم-يېتىم، نەزىر-چىراغ، ئۆي-جاي سېلىش، دېھقانچىلىق قاتارلىق ئۆزى يېتىشىپ بولالمايدىغان ئىشلىرىغا ياردەملىشىپ بېرىدىغان ئىجتىمائىي ھەمكارلىق ھەرىكەت.
ئاسارۇن ئىسىم.］پارىسچە［＞بوتانىكا＜ زىراۋەندە ئائىلىسىدىكى كۆپ يىللىق سامان غوللۇق ئۆسۈملۈك يوپۇرمىقى يۈرەك شەكىللىك، گۈلى تۇتۇق سۆسۈن، يىلتىزى ناھايىتى ئىنچىكە، تەمى ئاچچىق بولۇپ، دورا قىلىنىدۇ. ئۇنىڭ يىلتىزلىق پۈتۈن چۆپىنىڭ تەبىئىتى 2-دەرىجىنىڭ ئاخىرىدا قۇرۇق ئىسسىق. يۇمشىتىش، تارقىتىش، توسالغۇلارنى ئېچىش، بۆرەك، تال ۋە جىنسىي ئەزانى قۇۋۋەتلەش مېڭە ۋە ئاشقازاننى ياخشىلاش، سۈيدۈك ۋە ھەيزنى ياخشىلاش،  ھۆل سوغۇقتىن بولغان سەرئىي، لەقۋا، پالەچ، ئىستىرخا، تەشەننۇج (تارتىشىپ قېلىش)، بىھۇشلۇق، نېرۋا ئاجىزلىقى، بالىياتقۇ مەنبەلىك باش ئاغرىقى، ئۇنۇتقاقلىق قاتارلىقلارغا، ئۇندىن باشقا ھەر خىل سۇلۇق ياكى توسالغۇ مەنبەلىك ئىششىقلار، سىيىشنىڭ قىيىنلىشىشى، خۇن چىگىلىشىش، بۆرەك ۋە دوۋساقتا تاش پەيدا بولۇش، ھەر خىل چوڭ-كىچىك بوغۇم ئاغرىقلىرى ھەمدە ھۆللۈكتىن بولغان جىنسىي ئاجىزلىق قاتارلىق كېسەللىكلەرگە ئىشلىتلىدۇ. ئۆپكىگە زىيان قىلىدۇ. تۇخۇمەك بىلەن قوشۇپ ئىستىمال قىلىنىدۇ.
ئاساس ئىسىم.］ئەرەبچە［ ① نەرسىنىڭ ھەممە تەرەپلىرىنى تۇتۇپ ياكى كۆتۈرۈپ تۇرىدىغان قىسمى، ئۇل. ② ئىجتىمائىي ھايات ياكى تەبىئەت ھادىسىلىرىنىڭ نېگىزىنى تەشكىل قىلغان نەرسە، تايانچ، نېگىز، بازا: سوتسىيالىزمنى پەنگە ئايلاندۇرۇش ئۈچۈن، ئەڭ ئاۋۋال ئۇنى رېئال ئاساسقا قويۇش كېرەك. ③ باش قائىدىلەر، ئاساسىي پرىنسىپلار: لۇغەتشۇناسلىق ئاساسلىرى. ④ سادىر بولغان ياكى قىلىنغان ئىش-ھەرىكەت ۋە گەپ-سۆز قاتارلىقلارغا خىزمەت قىلىدىغان دەلىل، ئىسپات، سەۋەب: ھازىر قاسىم توغرۇلۇق بىرنەرسە دېيىشكە تېخى ئاساس يوق. ⑤ ＞ماتېماتىكا＜ گېئومېتىرىيىلىك شەكىلنىڭ، چېرتيوژنىڭ ئاستى تەرىپىگە پاراللېل بولغان تەرىپى. ⑥ ＞ماتېماتىكا＜ دەرىجىگە كۆتۈرۈلىدىغان ئەسلىدىكى سان. ⑦ ＞خىمىيە＜ كىسلاتالار بىلەن ئۆزئارا بىرىكىپ، تۇز ھاسىل قىلىدىغان بىرىكمە يەنى گىدروكسىل گۇرۇپپىسى بولغان بىرىكمىلەرنىڭ ئومۇمىي نامى.
ئاساسەن］ئەرەبچە［ ①  رەۋىش. ئاساسىي جەھەتتىن: غۇلجا شەھرى موڭغۇلكۈرە ناھىيىسى تەييارلىقنى ئاساسەن پۈتتۈرۈپ بولدى. ② تىركەلمە. بىنائەن، بويىچە: − داداڭ ئالدىنقى سەپتە ئۇرۇشتا قۇربان بولدى. سەن تۇغۇلدۇڭ. داداڭنىڭ ۋەسىيىتىگە ئاساسەن ئىسمىڭنى جاسارەت قويدۇم، − دېدى ئانا ئوغلىغا.
ئاساسچى ئىسىم. بىرەر نەرسىنى پەيدا قىلغان، ئىختىرا قىلغان، باشلاپ بەرگەن ياكى شۇنىڭغا ئاساس سالغان كىشى: زۇنۇن قادىر ھازىرقى زامان ئۇيغۇر پروزىچىلىقىنىڭ ئاساسچىسى.
ئاساسسىز سۈپەت. ① يېتەرلىك ئاساسى بولمىغان، دەلىللەر بىلەن مۇستەھكەملەنمىگەن، ئىسپاتلانمىغان، ئىسپاتسىز: بۇ گەپنى ئاڭلىغان تۈلكە بۆرىگە ئۇچراپ: − ئۆچكىلەر قىلچە ئاساسسىزلا نامىڭىزغا تىل تەگكۈزىشىدۇ، − دەپتۇ. ② سەۋەبسىز، مەقسەتسىز: 60مېنى ھەم ۋاقتىنچە تاشلاپ قويغىنى ئەمەسكەن ئاساسسىز ھەمدە سەۋەبسىز. 60بۇ دېمەك ئۈمىدنىڭ ئۇچقۇنى ئەمما، ئۈمىدمۇ گۈللىمەس ئەجىرسىز-تەرسىز. ③ زۆرۈرىيىتى يوق، قۇرۇق؛ ھاجەتسىز: لېكىن سەمەت بۇ ئەندىشىنى ئاساسسىز دەپ ھېسابلايتتى.
ئاساسسىزلىق ئىسىم. ئاساسى يوقلۇق، ئاساسسىز ھالەت.
ئاساسلاتماق «ئاساسلىماق» پېئىلىنىڭ مەجبۇرىي دەرىجىسى.
ئاساسلاشماق «ئاساسلىماق» پېئىلىنىڭ ئۆملۈك دەرىجىسى.
ئاساسلانماق ① «ئاساسلىماق» پېئىلىنىڭ مەجھۇل دەرىجىسى: ئۇلارنىڭ ئوتتۇرىغا قويۇۋاتقىنى نەچچە مىڭ يىللىق تارىخىي رېئاللىق ئارقىلىق ئاساسلانغان نۇقتىئىنەزەر. ② مەلۇم شەيئىنى خۇلاسىلاش ياكى ھۆكۈم قىلىشنىڭ ئالدىنقى شەرتى قىلماق؛ تايانماق، يۆلەنمەك: تىلشۇناسلىققا دائىر تارىخىي خاتىرىلەرگە ئاساسلانغاندا، ئالتاي تىللىرى توڭغۇس تىلى، تۈركىي تىللار ۋە موڭغۇل تىل تارماقلىرىنى ئۆز ئىچىگە ئالىدۇ.
ئاساسلىق سۈپەت. ① ئالاقىدار شەيئىلەر ئىچىدە ئەڭ مۇھىم بولغان، ھەل قىلغۇچ رول ئوينايدىغان، ئالدىنقى قاتاردىكى، ئەھمىيەتلىك، تۈپ، باش: ئاساسلىق زىددىيەت. ئاساسلىق ئامىل. ئاساسلىق شەخس. ② ＞خىمىيە＜ ئاساسقا ئوخشاش، تۈپ خۇسۇسىيەتكە ئىگە؛ ئاساسىي رول ئوينايدىغان: ناترىي كاربونات كرىستالى (Na2 CO3.IO H2 O) نىڭ سۇدىكى ئېرىتمىسى ئاساسلىق خۇسۇسىيەتنى ئىپادىلەيدۇ.
ئاساسلىماق پېئىل. دەلىللەر بىلەن ئىسپاتلاپ بەرمەك: تۇرغۇن بۈگۈنكى يىغىندا ئۆز پىكرىنى بىرمۇبىر ئاساسلاپ، پۈتۈن يىغىن ئەھلىنى ھەيران قالدۇردى.
ئاساسىي سۈپەت.］ئەرەبچە［ ① ئەڭ مۇھىم، نېگىزلىك، ھەل قىلغۇچ رول ئوينايدىغان، ئالدىنقى قاتاردىكى، ئەھمىيەتلىكى؛ تۈپ، باش: ئاساسىي زىددىيەت. ئاساسىي قانۇن. ② دەسلەپكى، ئەقەللىي؛ ئومۇمىي: ئاساسىي بىلىم. ئاساسىي ماھارەت. ئاساسىي چۈشەنچە.
ئاساسىي قانۇن＞قانۇن ئىشلىرى＜ دۆلەتنىڭ ئەڭ زور قانۇنىي كۈچكە ئىگە تۈپ قانۇنى. باشقا قانۇنلار شۇنىڭغا ئاساسەن تۈزۈلىدۇ. ئۇ ئادەتتە بىر دۆلەتنىڭ دۆلەت ۋە جەمئىيەت تۈزۈمى، دۆلەت ئاپپاراتلىرى ۋە خەلقنىڭ ئاساسىي ھوقۇق، مەجبۇرىيەتلىرىنى بەلگىلەيدۇ.
ئاسان سۈپەت.］پارىسچە［ ئىشلىنىشى، ئورۇندىلىشى جەھەتتىن ئانچە قىيىن، مۇرەككەپ بولمىغان ھەم ئانچە كۆپ مېھنەت، كۈچ ۋە بىلىم تەلەپ قىلمايدىغان؛ بوش، يەڭگىل:  ئىشنىڭ ئاسىنى، يوق، قىلالىساڭ قىيىنى يوق (ماقال).
ئاسانچىلىق ئىسىم. «ئاسانلىق»قا قاراڭ: مۇشۇنداق قىلساق كىيىنكى ئىشنى قىلىشقا ئاسانچىلىق تۇغۇلىدۇ.
ئاسانلاتماق «ئاسانلىماق» پېئىلىنىڭ مەجبۇرىي دەرىجىسى: 60ھەربىر ئىشتا ئەل خىزمىتىگە ئاساسلانساق، 60قۇرۇپ تېخنىكا ئېغىر ئىشنى ئاسانلاتساق، 60تەرەققىيات يولىغا ئەزىز جاننى ئاتىساق، 60بۇ مېنىڭ ياش غۇنچە گۈلۈم ئېچىلاتتى.
ئاسانلاشتۇرماق «ئاسانلاشماق» پېئىلىنىڭ مەجبۇرىي دەرىجىسى: تۈلكە بۆرىگە: − خۇدا ئىشلىرىڭنى ئاسانلاشتۇردى. ئەمدى ھېچقانداق قىينالماستىن توپتوغرا باغقا كىرەلەيسەن، − دەپتۇ.
ئاسانلاشتۇرۇشماق «ئاسانلاشتۇرماق» پېئىلىنىڭ ئۆملۈك دەرىجىسى.
ئاسانلاشتۇرۇلماق «ئاسانلاشتۇرماق» پېئىلىنىڭ مەجھۇل دەرىجىسى: ئىشلار ئەمدى ئىزىغا چۈشۈپ، ئاسانلاشتۇرۇلدى.
ئاسانلاشماق پېئىل. ئوڭايلاشماق، يەڭگىللەشمەك: ئىش ئاسانلاشتى، سۈرئەت تېزلەشتى، سۈپەت. ئۆستى.
ئاسانلىق ئىسىم. قولايلىق، ئوڭايلىق: ھەزرەتلىرىنىڭ سايىسى ھەر ئىشقا ئاسانلىق بېرىدۇ، دېدى قازى ئالدىرىماي جاۋاب بېرىپ.
ئاسانلىقچە رەۋىش. ئوڭايلىق بىلەن: ئاسانلىقچە ياش چىقمايدىغان كۆزۈمدىن تارام-تارام ياش تۆكۈلۈشكە باشلىدى. كۆڭلۈمنى بىر مىسكىنلىك ئورىۋالدى.
ئاسانلىماق پېئىل. «ئاسانلاشماق»قا قاراڭ.
ئاساۋ سۈپەت. بويسۇندۇرۇلمىغان، ئادەمگە ئۆگەنمىگەن، شاش: بۇ يىلقىلارنىڭ ھەممىسى ئىنتايىن ئاساۋ بولغاچقا، تاغقا كېلە-كەلمەي تەرەپ-تەرەپكە تارقاپ كېتىپتۇ.
ئاسايىش ئىسىم.］پارىسچە［ ئۇرۇش-تالاش، جەڭگى-جېدەلدىن، غوۋغا-تەشۋىشتىن خالىيلىق؛ تىنچ-ئامانلىق، خاتىرجەملىك: ئەل-يۇرت پادىشاھنىڭ ئورنىغا ھەمرانى شاھ قىلدى. ھەمرا بىلەن ھۆرلىقا بىر ئۆمۈر بىرگە ياشاپ، ئەلگە ئاسايىش بەردى.
ئاسايىشتە سۈپەت.］پارىسچە［ ئۇرۇش-تالاش، جەڭگى-جېدەلدىن، غوۋغا-تەشۋىشتىن خالىي؛ تىنچ، بىخەتەر، خاتىرجەم: بىر قېتىم، بىر ياش ئالىم ئۇنىڭ بەھۇزۇر، ئوڭۇشلۇق، ئاسايىشتە تۇرمۇشىغا ئىنتايىن زوقلىنىدىغانلىقىنى بىلدۈرگەنىدى.
ئاسايىشلىق ①  ئىسىم. تەشۋىش-ئەندىشە، ئۇرۇش-جېدەلدىن خالىي تۇرمۇش، خاتىرجەملىك، ئامانلىق: تابان ئەلنى ئادالەت بىلەن سوراپتۇ، خەلق ئاسايىشلىقتا ئۆتۈپتۇ. ②  سۈپەت. ئۇرۇش-تالاش، جەڭگى-جېدەلدىن، غوۋغا-تەشۋىشتىن خالىي بولغان، تىنچ، خاتىرجەم: كۈن چىقىدۇ، قىسمەتئاخۇن، ئاخىر ئاسايىشلىق كۈنلەر، ئارمان قىلغان كۈنلەر كېلىدۇ، دېدى ئانا.
ئاسپىرانت ئىسىم.］رۇسچە＞لاتىنچە［＞مائارىپ＜ ئالىي مەكتەپ ياكى تەتقىقات ئورۇنلىرىغا ئىمتىھان ئارقىلىق قوبۇل قىلىنغان، تەتقىقات خىزمىتى ئارقىلىق بىلىم ئاشۇرغۇچى.
ئاسپىرانتلىق ئىسىم. ئاسپىرانتلاردا بولۇشقا تېگىشلىك ئىمتىياز.
ئاسپىرانتۇرا ئىسىم.］رۇسچە＞لاتىنچە［＞مائارىپ＜ ئالىي مەكتەپ، تەتقىقات ئورۇنلىرىغا ئاسپىرانت ياكى پراكتىكانت تەتقىقاتچىلارنى تەربىيىلەيدىغان جاي.
ئاسپىرىن ئىسىم.］رۇسچە＞نېمىسچە［＞تېبابەت＜ دورا نامى، ئورگانىك بىرىكمە بولۇپ، مولېكۇلا فورمۇلىسى .C9H8O4 ئاق رەڭلىك كرىستال، تەمى ئاچچىق-چۈچۈك، قىزىتمىنى ياندۇرۇش ھەم ئاغرىق توختىتىش رولى بار؛ باش ئاغرىقى، نېرۋا ئاغرىقى قاتارلىقلارغا ئىشلىتىلىدۇ.
ئاست ئىسىم. ① نەرسىلەرنىڭ تەگ قىسمى، تۈۋى: مەن بارغاندا ئۇ چېلەكنىڭ ئاستىغا يۇقۇپ قالغان لاينى تازىلاۋاتاتتى. ② نەرسىلەرنىڭ تۆۋەن قىسمىغا، تېگىگە يېقىن جاي؛ يېقىن ئەتراپى: − ئالتىدىن ئون ئىككى جەڭچى تام ئاستىغا بېرىپ، تام كەينىگە بومبا تاشلىشى كېرەك، − دېدى ئۇ قولى بىلەن كۆرسىتىپ تۇرۇپ. ③ نەرسىلەر ئىگىلەپ، بېسىپ ياكى قاپلاپ تۇرغان جاي؛ نەرسىلەرنىڭ تېگىدىكى جاي ياكى بوشلۇق: ئۇ ھويلىغا كىرىپ، باراڭنىڭ ئاستىدا ياتتى. ④ نەرسىلەرنىڭ ئىچكى قىسمى، ئىچى، ئارىسى: يەر ئاستى سۈيى. يەر ئاستى بايلىقلىرى. يەر ئاستى ئۆيى.
ئاستا رەۋىش. ① تۆۋەن سۈرئەت بىلەن؛ ئالدىرىماي: سادىق مۇئەللىم سۆزىنى تۈگىتىپ مەن بىلەن خوشلىشىپ ئاستا ماڭغىنىچە ئۆيى تەرەپكە قاراپ كېتىپ قالدى. ② يەڭگىلگىنە، بىلىنەر-بىلىنمەس: ئۇ قېيىن ئاستىدا يېتىپ، ئاستا كۈلۈپ قويدى. ③ ئېھتىيات قىلىپ؛ ئاۋايلاپ: بىر سائەتتىن كېيىن، نۇرۇللا مۇختەر مەرگەننى ئاستا ئويغاتتى. ④ تاۋۇش چىقارماستىن، سەزدۈرمەستىن، بىلدۈرمەستىن: ئاسىم، ئادەملەر ئارىسىدىن ئاستا چىقىپ، ئۆيىگە قايتىپ كەتتى. ⑤ تەدرىجىي ھالدا، تەدرىجىي: خاتىرە قابىلىيىتى كۈچلۈك ئوقۇغۇچىلارنىڭ ئەستە قالدۇرۇشى تېز، ئۇنتۇلۇشى ئاستا بولىدۇ. ⑥ تۆۋەن ئاۋاز بىلەن: رۇستەم ئۆيىگە كىرىپ، نۇرۇللانىڭ قۇلىقىغا ئاستا پىچىرلىدى.
ئاستا-ئاستا ① تۆۋەن سۈرئەت بىلەن، ئالدىرىماي: ئاسماندا بىر پارچە ئاق بۇلۇت ئاستا-ئاستا ئۈزۈپ ئۆتمەكتە ئىدى. ② پەيدىنپەي، تەدرىجىي ھالدا، تەدرىجىي: سوغۇق، ئاچلىق ۋە ئۇيقۇسىزلىقنىڭ دەردى ئۇنى ئاستا-ئاستا ماغدۇرسىزلاندۇرۇپتۇ.
ئاستاتىن ئىسىم.］ئىنگلىزچە［＞خىمىيە＜ مېتاللوئىد ئېلېمېنت، بەلگىسى .(Astatium)At مېدىتسىنادا قالقان بەز خىزمىتى كۈچىيىپ كېتىش كېسىلىنى داۋالاشتا ئىشلىتىلىدۇ.
ئاستانە ئىسىم.］پارىسچە［ ① بىرەر يەرگە كىرىشتىكى بېسىپ ئۆتىدىغان جاي، ئورۇن؛ بوسۇغا: سېرىق يۈزۈمنى ئاستانەڭگە قويماقتىن مۇرادىم شۇ، بولاي دەيمەن گۈزەل بوينۇڭغا سالغان كەھرىۋايىڭمەن. ② پايتەخت: گەرچە ئايرىپ تۇرسىمۇ ئارىمىزنى تاغ-دەريا، ئاستانىدا تۇرغاندەك ھېس قىلىمەن ئۆزۈمنى. ③ ئۆي، دەرگاھ، قارارگاھ: جاھانغا كۆز ئېچىپ سەندە تۇغۇلدۇم، بۇ مېنىڭ بەختىم، تېپىلماس مەن ئۈچۈن سەندەك ھايات ئاستانىسى يەكەن. ④ تۇرپاندىكى ۋە يەنە قۇمۇلدىكى بىر جاينىڭ ئىسمى. ⑤ قازاقىستاننىڭ پايتەختى.
ئاستروبىئولوگىيە ئىسىم.］گرېكچە［＞ئاستىرنومىيە＜ ئاسترونومىيىنىڭ بىر تارمىقى. ئۇ ئاسمان جىسىملىرىدا جانلىقلارنىڭ مەۋجۇت بولۇش شارائىتىنى تەتقىق قىلىپ، مەلۇم ئاسمان جىسمىدا جانلىقلارنىڭ مەۋجۇت ياكى مەۋجۇت ئەمەسلىكىنى بېكىتىدۇ، شۇنداقلا شۇ خىل جانلىقلارنىڭ ھالىتىنى تەتقىق قىلىدۇ.
ئاستروخىمىيە ئىسىم.］رۇسچە＞گرېكچە［＞ئاستىرنومىيە＜ ئاسترونومىيىنىڭ بىر تارمىقى، ئۇ ئاسمان جىسىملىرىنىڭ خىمىيىلىك تۈزۈلۈشى، فىزىكىلىق خۇسۇسىيىتى، قۇرۇلمىسى، پەيدا بولۇشى، يورۇقلۇق، ماسسىسى، چوڭ-كىچىكلىكى، خىمىيىلىك تەركىبى قاتارلىقلارنى تەتقىق قىلىدۇ.
ئاستروفىزىكا ئىسىم.］رۇسچە＞گرېكچە［＞ئاستىرنومىيە＜ ئاسترونومىيىنىڭ بىر تارمىقى. ئۇ فىزىكىلىق تۈرلۈك ئۇسۇللار ۋە نەزەرىيىلەر ئارقىلىق ئاسمان جىسىملىرىنىڭ فىزىكىلىق خۇسۇسىيىتى، خىمىيىلىك تۈزۈلۈشى، قۇرۇلمىسى، پەيدا بولۇشى، يورۇقلۇقى، ماسسىسى، چوڭ-كىچىكلىكى، تېمپېراتۇرىسى، ماگنىت مەيدانى، زىچلىقى، قۇرۇلمىسى، خىمىيىلىك تەركىبى، قۇياش ۋە تۇرغۇن يۇلتۇزلارنىڭ ئېنېرگىيە مەنبەسى قاتارلىقلارنى تەتقىق قىلىدۇ.
ئاستروفىزىكىلىق سۈپەت. ئاستروفىزىكىغا ئائىت، ئاستروفىزىكىغا تەۋە.
ئاسترومېخانىكا ئىسىم.］رۇسچە＞گرېكچە［＞ئاستىرنومىيە＜ ئاسترونومىيىنىڭ بىر تارمىقى، مېخانىكا قائىدىلىرىگە ئاساسلىنىپ ئاسمان جىسىملىرىنىڭ ھەرىكىتى، شەكلى، ماسسىسى ۋە سۈنئىي ھەمراھلارنىڭ ھەرىكىتىنى تەتقىق قىلىدۇ.
ئاسترونوم ئىسىم.］رۇسچە［＞ئاستىرنومىيە＜ ئاسترونومىيە ئالىمى، مۇتەخەسسىسى.
ئاسترونومىيە ئىسىم.］رۇسچە＞گرېكچە［＞ئاستىرنومىيە＜ ئاسمان جىسىملىرىنىڭ ئورنى، تارىلىشى، ھەرىكىتى، شەكلى، قۇرۇلمىسى، خىمىيىلىك تەركىبى، فىزىكىلىق ھالىتى ۋە ئۆزگىرىشى، تەرەققىي قىلىشى قاتارلىقلارنى تەتقىق قىلىدىغان پەن.
ئاسترونومىيىلىك سۈپەت. ئاسترونومىيىگە ئائىت، ئاسترونومىيىگە تەۋە: ئالدىنقى قېتىملىق «توققۇز سەييارىنىڭ مارجانسىمان رەتلىنىشى» دەك ئاسترونومىيىلىك ھادىسە بۇنىڭدىن 179 يىل ئىلگىرى كۆرۈلگەنىدى.
ئاستما ئىسىم.］رۇسچە＞گرېكچە［＞تېبابەت＜ يۈرەك ياكى نەپەس يوللىرى كېسەللىكى سەۋەبىدىن نەپەسنىڭ بوغۇلۇشى؛ زىققىنەپەس.
ئاستۇرماق «ئاسماق» پېئىلىنىڭ مەجبۇرىي دەرىجىسى: ئاچقا قازان ئاستۇرما، مۇزلىغانغا ئوت ياقتۇرما (ماقال).
ئاستۇرۇلماق «ئاستۇرماق» پېئىلىنىڭ مەجھۇل دەرىجىسى.
ئاستىدا تىركەلمە. ① بىرەر ھەرىكەت ياكى ھادىسە قاتارلىقلارنىڭ باشقىسى بىلەن بىرگە ياكى ئۇنىڭغا مۇناسىۋەتلىك ھالدا سادىر بولۇشىنى ئىپادىلەش ئۈچۈن ئىشلىتىلىدۇ: مۇشۇنداق ئەھۋال ئاستىدا ئۇلارنى سۈرۈشتۈرۈش ئۆز-ئۆزىنى ئۆلۈمگە تۇتۇپ بېرىش بىلەن باراۋەر-دە. ② بىرەر ھەرىكەت ياكى ھالەتنى پەيدا قىلغان باشقا بىر ھەرىكەت، ھالەت ياكى كەچۈرمىشلەرنى ئىپادىلەشتە ئىشلىتىلىدۇ: ئۇ تۇرمۇشنىڭ مەجبۇرلىشى ئاستىدا ئاخىرى ئۇنىڭ شەرتىگە كۆندى.
ئاستىرتىن رەۋىش. يوشۇرۇن، خۇپىيانە، مەخپىي، كىشىگە بىلدۈرمەي: ئۇ ھەمىشە قاسىمنىڭ روھىي كەيپىياتىغا ئاستىرتىن سەپسېلىپ، ئارقىسىدىن سايىدەك ئەگىشىپ يۈرەتتى.
ئاستىلاتماق «ئاستىلىماق» پېئىلىنىڭ مەجبۇرىي دەرىجىسى: ئۇ ئالدى تەرەپتىن كېلىۋاتقان بىر پىكاپنى كۆرۈپ، ماشىنىسىنى ئاستىلىتىپ، قائىدە بويىچە يولنىڭ چېتىگە چىقتى.
ئاستىلاشماق ① «ئاستىلىماق» پېئىلىنىڭ ئۆملۈك دەرىجىسى. ② سۈرئىتى تۆۋەنلىمەك، ئاستىلىماق: مەنمۇ ئورنۇمدا تۇرالماي، ئۇنىڭ ئارقىسىدىن ماڭدىم، ئېگىز كۆتۈرۈلگەنسېرى ئاستىلىشىپ، پىچاقتەك قىرلىق تاشلارنى تۇتۇپ مېڭىشقا توغرا كېلەتتى.
ئاستىلىق ئىسىم. ئىش-ھەرىكەتتىكى سۈرئەتنىڭ تىز بولماسلىقى، ئاستا ھالەت.
ئاستىلىماق پېئىل. ① سۈرئەتنى تۆۋەنلەتمەك، كېمەيتمەك: ماشىنا تېخىمۇ ئاستىلىدى. ② پەسلىمەك، ئاجىزلاشماق (ئاۋاز ھەققىدە): مىلتىق ئاۋازى بارا-بارا ئاستىلاپ كېيىن جىمىپ قالدى.
ئاستىن ①  سۈپەت. ئاستىدىكى، تۆۋىنىدىكى، ئاستىغا جايلاشقان: ئاستىن قەۋەت. ئاستىن قاپاق. ②  رەۋىش. چوڭقۇر: سەنمۇ نادان، قەدرىمنى بىلمىدىڭ سۆزگە ئاستىنراق چۈشىنەلمىدىڭ.
ئاستىنقى سۈپەت. تۆۋەندىكى، پەستىكى، تېگىدىكى: ئۇ ئوڭ قولىنى ئاق دىچۆلياڭ كۆڭلىكىنىڭ ئاستىنقى ئىككىنچى تۈگمىسى ئۈستىگە قويۇپ تۇرۇپ ئېيتتى.
ئاستىن-ئۈستۈن بىرى ئۈستىدە ئىككىنچىسى تۆۋەندە، قەۋەتلىك، قەۋەت-قەۋەت: بىز ئۇنىۋېرسىتېتتا ئاستىن-ئۈستۈن كارىۋاتتا يېتىپ ئوقۇدۇق.
ئاسراتماق «ئاسرىماق» پېئىلىنىڭ مەجبۇرىي دەرىجىسى.
ئاسراشماق «ئاسرىماق» پېئىلىنىڭ ئۆملۈك دەرىجىسى.
ئاسرالماق «ئاسرىماق» پېئىلىنىڭ مەجھۇل دەرىجىسى.
ئاسراندى سۈپەت. بېقىۋېلىنغان، باشقا ئاتا-ئانا قارمىقىغا ياكى پەرزەنتلىكىگە ئېلىنىپ تەربىيىلەنگەن: ئۇنىڭ ئاپىسى بىر ئاسراندى كېلىنلىكتىن كېلىپ چىققان ئائىلە ئايالى ئىدى.
ئاسراندىلىق ئىسىم. ئاسراندى بولۇپ تۇرمۇش كەچۈرۈش ياكى چوڭ بولۇش، ئاسراندى بولۇش.
ئاسرىماق پېئىل. ① قوغدىماق، ئايىماق، ساقلىماق: ئاسرىساڭ، كۈندە يېڭى كىيىم، ئاسرىمىساڭ، كۈندە كونا كىيىم (ماقال). ② ئۆز قارمىقىغا ياكى پەرزەنتلىككە ئېلىپ تەربىيىلىمەك؛ باقماق: تۇرغۇن كىچىكىدىلا ئاتا-ئانىسىدىن يېتىم قالغان بولۇپ، ئەينى ۋاقتىدا بەختىئاخۇن ئىچ ئاغرىتىپ ئۇنى ئاسرىۋالغانىدى. ③ كۈتمەك، كۆيۈنمەك: ئۆلۈككە يىغلا، تىرىكنى ئاسرا (ماقال). ＊ ئۇ بالىلارنى ياخشى كۆرىدۇ، ياشلارنىمۇ بەك ئاسرايدۇ.
ئاسسوتسىئاتسىيە ئىسىم.］رۇسچە＞لاتىنچە［＞پسىخولوگىيە＜ نېرۋا-مېڭە پائالىيىتى بىلەن باغلىق بولغان ئالاھىدە پسىخىك تەسەۋۋۇرلار، پىكىرلەر، ھېس-تۇيغۇلار ئارىسىدىكى باغلىنىش ۋە شۇ باغلىنىشقا ئاساسلانغان ئەقلىي خۇلاسە.
ئاسسىستېنت ئىسىم.］رۇسچە＞لاتىنچە［＞مائارىپ＜ ئالىي مەكتەپلەردىكى ئەڭ تۆۋەن دەرىجىلىك ئىلمىي ئۇنۋان ئالغان ئوقۇتقۇچى.
ئاسسىستېنتلىق ئىسىم.＞مائارىپ＜ ئاسسىستېنتلارغا يۈكلەنگەن ۋەزىپە، ئىش.
ئاسسىغ ئىسىم.  دىئالېكت. پايدا، نەپ، مەنپەئەت.
ئاسسىمىلياتسىيە ئىسىم.］رۇسچە＞لاتىنچە［ ① ＞بىئولوگىيە＜ ئۆسۈملۈك ياكى جانلىق ئورگانىزم پائالىيىتى جەريانىدا سىرتتىن قوبۇل قىلىنغان ماددىلارنىڭ ئۆزلىشىشى، سىڭىشى، ھەزىم بولۇشى، ئۆزلەشتۈرۈلۈشى، سىڭدۈرۈلۈشى. ② بىر مىللەتنىڭ ئىككىنچى بىر مىللەت ئۆرپ-ئادەتلىرىنى، مەدەنىيىتىنى ۋە تىلىنى ئۆزلەشتۈرۈشى نەتىجىسىدە ئۇنىڭغا قوشۇلۇپ بىر بولۇپ كېتىشى. ③ ＞تىلشۇناسلىق＜ تىلدا ئوخشىمايدىغان، ئەمما ئۆزئارا يېقىن ئىككى تاۋۇشنىڭ بىر-بىرىگە تەسىر قىلىشى نەتىجىسىدە، بىرىنچىسى ئىككىنچىسىگە ياكى ئىككىنچىسى بىرىنچىسىگە ئوخشاپ كېتىشى. مەسىلەن: ئۇيغۇر تىلىدىكى «تۇزسىز» سۆزىنىڭ «تۇسسىز»، «ئاتسا» سۆزىنىڭ «ئاسسا» تەلەپپۇز قىلىنىشىغا ئوخشاش.
ئاسسىمىلياتسىيىلىك ئىسىم. ئاسسىمىلياتسىيىگە مۇناسىۋەتلىك، ئاسسىمىلياتسىيىگە ئائىت.
ئاسفالت ئىسىم.］رۇسچە＞گرېكچە［＞خىمىيە＜ ئورگانىك بىرىكمىلەرنىڭ ئارىلاشمىسى، قارا رەڭلىك ياكى قوڭۇر رەڭلىك ۋە يېلىمسىمان بولىدۇ؛ تەبىئىي چىقىدىغانلىرى ھەم نېفىت ياكى كۆمۈر مېيىنى دىستىللەش ئارقىلىق ئېلىنىدىغانلىرى بولىدۇ؛ تەركىبى ئوخشاپ كەتمەيدۇ، يول ياساشتا يولغا ياتقۇزۇلىدۇ؛ بىناكارلىقتا سۇدىن ھىمايە قىلىش ماتېرىيالى قىلىنىدۇ.
ئاسفالتلانماق «ئاسفالتلىماق» پېئىلىنىڭ مەجھۇل دەرىجىسى.
ئاسفالتلىق سۈپەت. ئاسفالت ياتقۇزۇلغان، ئاسفالتلانغان: جىپ ئاسفالتلىق يولدا قۇيۇندەك تېز كېتىپ باراتتى.
ئاسفالتلىماق پېئىل. ئاسفالت ياتقۇزماق، ئاسفالت تۆكمەك: يولنى ئاسفالتلىماق.
ئاسقا ئىسىم.  دىئالېكت. ئات-ئۇلاغلارنىڭ پۇتى قىسىلىپ قېلىپ، ماڭغىلى بولمايدىغان تاشلىق يەر.
ئاسقاق ئىسىم. تېرىلىدىغان يەرنىڭ توپىسىنى يۇمشىتىش، تاش-چالمىلىرىنى ئىلغاپ چىقىرىۋېتىش، بۇغداي ئېڭىزلىرىدىكى چېچىلىپ كەتكەن باشاقلارنى يىغىش ئىشلىرىغا ئىشلىتىلىدىغان چىشلىق سايمان، تىرنا.
ئاسقۇ ئىسىم. بىرنەرسىنى ئىلىپ، ئېسىپ قويىدىغان ئىلمەك؛ كانارا: ئاسقۇدا گۆش بولسا، بىركۈنى مېھمانغا ياراپتۇ (ماقال).
ئاسقۇچ ئىسىم.  «ئاسقۇ»غا قاراڭ: ئۇ ئۆيگە كىرىپ، كىيىم ئاسقۇچقا سومكىسىنى ئاۋايلاپ ئاستى.
ئاسقۇچسىز سۈپەت. ئاسقۇچى يوق، ئاسقۇچ ئورنىتىلمىغان.
ئاسقۇچلۇق سۈپەت. ① ئاسقۇچى بار، ئاسقۇچ ئورنىتىلغان. ② ئاسقۇچ قىلىشقا بولىدىغان، ئاسقۇچ قىلىش ئۈچۈن تەييارلانغان.
ئاسلان ئىسىم. مۈشۈكنىڭ بالىسى.
ئاسلانلاتماق «ئاسلانلىماق» پېئىلىنىڭ مەجبۇرىي دەرىجىسى.
ئاسلانلىماق پېئىل. تۇغماق، بالىلىماق (مۈشۈك ھەققىدە): چوڭ مۈشۈك ئاسلانلاپتۇ.
ئاسما ①  سۈپەت. ئېسىپ قويىدىغان، ئېسىپ قويۇش ئۈچۈن مۇۋاپىقلاشتۇرۇلغان: ئاسما بۆشۈك. ئاسما كۆۋرۈك. ②  ئىسىم. كىيىم تىكىدىغان ماشىنىنىڭ بىر ئۇچى مېڭىگە يەنە بىر ئۇچى چوكىغا تۇتىشىپ، ئىككىسىنىڭ ھەرىكىتىنى ماسلاشتۇرۇپ تۇرىدىغان بىر خىل سايمىنى.
ئاسماقⅠ ئىسىم. ① ئالما، نەشپۈت، جىگدە، ئۈزۈم. قاتارلىق مېۋىلەرنىڭ مېۋىلىگەن جايى بىلەن مېۋىسىنىڭ تۇتىشىدىغان قىسمى ياكى ساپىقى. ② مېۋە ئاسىدىغان ئاسقۇ: بىر ئۈچكىدە يېتىلگەن قوش مېغىز بولدى، بىر ئاسماققا ئېسىلغان قوش ئالما بولدى.
ئاسماقⅡ پېئىل. ① بىرەر نەرسىنى ئاستى يەرگە تەگمەيدىغان ھالەتتە باغلىماق، ئىلماق، ساڭگىلاتماق؛ بېكىىتمەك، ئورۇنلاشتۇرماق: مارجان ئاسماق. قىلىچ ئاسماق. مىلتىق ئاسماق. ＊ ئۆچكىنى ئۆز ئايىغى بىلەن ئاسار (ماقال). ②   بوينىغا سىرتماق سېلىپ ئۆلتۈرمەك: دارغا ئاسماق. ＊ ماشىنىچى ھاكىمغا: «جوھۇتنى ئازاد قىلىڭ، ئۇنىڭ ئورنىغا مېنى ئېسىڭ» دەپتۇ.
ئاسماق-ئاسماق توپ-توپ، غۇژمەك-غۇژمەك مېۋىلىگەن؛ ھەربىر ساپاق ياكى بېغىدىكى مېۋىلىرىنىڭ سانى كۆپ: ھويلىدىكى بىر تۈپ ئالما دەرىخى شۇنچە يوغىنىغان بولۇپ، ئاسماق-ئاسماق ئالىملىرى كۆزنى قاماشتۇراتتى.
ئاسماقچى ئىسىم. يىپىدىن يىڭنىسىگىچە كوچىلاپ، زىغىرلاپ سورايدىغان كىشى: غەر غەرەزچى كېلەر، ئوغرى ئاسماقچى (ماقال).
ئاسماقچىلىماق پېئىل. زىغىرلاپ، كوچىلاپ، يىپىدىن يىڭنىسىگىچە، ھېچنېمىسىنى قويماي سورىماق: ھوشۇر ئۈنچىقمىدى. سادىرنىڭ جاۋابى ئۇنى قايىل قىلدىمۇ، بۇنى ئاسماقچىلاپ سوراشقا سوئالى قالمىدىمۇ، بۇنى بىلگىلى بولمايتتى.
ئاسمان ئىسىم.］پارىسچە［＞ئاستىرنومىيە＜ ① يەر ئۈستىدە گۈمبەز شەكلىدە كۆرۈنۈپ تۇرغان ھاۋا رەڭ بوشلۇق؛ پەلەك، كۆك: ئاسمان يىراق، يەر قاتتىق (ماقال). ②   ناھايىتى يۇقىرى، ئېگىز: ئوسماننىڭ ئۇچۇرغان ئايروپىلانى تېزلا ئاسمانغا كۆتۈرۈلۈپ، موللاق ئېتىشقا باشلىدى.
ئاسمان-پەلەك ① ئېگىز ئاسمان: لەپىلدەپ چوققىدا تۇغلار، زەپەردىن خۇش خەۋەر بەردى. ئىلىم-ھېكمەت قىلىپ جەۋلان، سۈزۈك ئاسمان-پەلەكلەردە. ②  كۆچمە مەنىسى:  ناھايىتى ئېگىز، چەكسىز ئېگىز: ئۇ شۇ چاغدا يىراقتىن ئاسمان-پەلەك بىر چاڭ-توزاننىڭ يېقىنلاپ كېلىۋاتقانلىقىنى كۆرۈپتۇ.
ئاسمانتاپان ئىسىم.〕ئاسمان+تاپان〔 ئىككى پۇتىنى ئاسمانغا قىلىپ ئوڭدىسىىغا يېتىش ھالىتى: ئۇ يىقىلىپ ئاسمان تاپان بولۇپ قالدى.
ئاسمان-زېمىن ئاسمان ۋە زېمىن؛ ئاسمان ۋە زېمىنغا مۇناسىۋەتلىك ھەممە نەرسە: بۇ كۈنى شەھەرنىڭ ئىچى غۇلغۇلىغا تولدى، ئاسمان-زېمىن لەرزىگە كەلدى.
ئاسىغدىماق پېئىل.  دىئالېكت. ئەتىۋارلىماق، كۆزى قىيماي قالماق، قىسىنماق.
ئاسىي سۈپەت.］ئەرەبچە［ ① گۇناھكار، گۇناھ قىلغۇچى: ئاسىي بەندە. ② خائىن، ساتقۇن: ئاسىيلارنى تارىخ ھامان بىر كۈنى جازالايدۇ.
ئاسىيا ئىسىم.］ئەرەبچە［＞جۇغراپىيە＜ ئاسىيا قىتئەسى. دۇنيادىكى يەتتە قىتئەنىڭ ئىچىدە ئەڭ چوڭ قىتئە بولۇپ، شەرقىق ۋە جەنۇب تەرىپى ئايرىم-ئايرىم ھالدا شىمالىي مۇز ئوكيان، تىنچ ئوكيان ۋە ھىندى ئوكيان، غەرب قىسمى تېمو ئارىلى بىلەن ئاۋسترالىيە ئوتتۇرىسىدىكى دېڭىز ئارقىلىق ئوكيانىيە بىلەن چېگرىلىنىدۇ.
ئاسىيالىق ئىسىم. ئاسىيا قىتئەسىدە تۇغۇلۇپ، ئۆسكەن، ئاسىيادا ئولتۇراقلاشقان ياكى ئاسىيادا ياشايدىغان، ئاسىيادا تۇرۇشلۇق كىشى: مەن ئاسىيالىق.
ئاشⅠ ئىسىم.］پارىسچە［ ① قازاندا پىشۇرۇلغان تاماق؛ غىزا، يېمەكلىك: ئىش بار يەردە ئاش بار (ماقال). ② پولۇ، قويۇقئاش: بىز ئاش دەم يېگۈچە، باغقا كىرىپ ئايلىنىپ چىقتۇق. ③ ئۇن چىقىرىلىدىغان دانلىق زىرائەت: بەشىنچى ئايدا بېشىنى كۆردۈم، ئالتىنچى ئايدا ئېشىنى (ماقال).
ئاش بولماق سىڭمەك، بەرىكەت قىلماق، ئەسقاتماق، قۇتىماق.
ئاشⅡ ئىسىم. تېرىنى ئاشلاش ئۈچۈن ئۇن، تۇز ۋە سۇنى ئارىلاشتۇرۇپ، ئېچىتىپ تەييارلانغان ئۇماچ.
ئاشپەز ئىسىم.］پارىسچە［ ئاشخانىلاردا تاماق ئېتىش بىلەن شۇغۇللىدىغان، تاماق ئېتىشنى كەسىپ قىلغان ئادەم: قاسساپ ماي چاينايدۇ، ئاشپەز گۆش چاينايدۇ (ماقال).
ئاشپەزلىك ئىسىم. ئاشخانىلاردا تاماق ئېتىش، ئاش-تائام تەييارلاش پائالىيىتى، ئىشى: ئۇ بىر ئاشخانىدا ئىشلەۋاتىدۇ.
ئاشپۇرچاق ئىسىم.〕ئاش+پۇرچاق〔＞بوتانىكا＜ ① پۇرچاق ئائىلىسىگە كىرىدىغان بىر خىل ئۆسۈملۈك. دېنى ماشتىن يوغان، رەڭگى ئاق، سېرىق ۋە قارا بولىدۇ. دېنى قوشۇمچە يېمەكلىكلەر ئورنىدا ئىشلىتىلىدۇ. ② شۇ خىل ئۆسۈملۈكنىڭ دېنى.
ئاش-تائام «ئاش-تاماق»قا قاراڭ: شۇندىن كېيىن ئۇزۇن ئۆتمەي ئاش-تائامدىن قالدىم.
ئاشتاختا ئىسىم.〕ئاش+تاختا〔 خېمىر يۇغۇرۇش، يېيىش ۋە تۈرلۈك ئۇن تاماقلىرىنى ئېتىش ئۈچۈن ئىشلىتىلىدىغان مەخسۇس تاختا: ئۇ ئاشتاختىسىدا چۆپ كىسىۋاتاتتى.
ئاش-تاماق تۈرلۈك تاماق-غىزالار، تائاملار: بىر ئائىلىگە نىسبەتەن ھەر ئايدا بولىدىغان خىراجەت ئاساسەن ئاش-تاماق ئۈچۈن بولىدۇ.
ئاش-تۇز ئاش-تاماق، غىزا: شۇنچە ۋاقىتتىن بېرى مېنىڭ ئاش-تۇزۇمنى يەپ تۇرۇپ، ماڭا ئۇنچىلىك ئەسكىلىك قىلماس.
ئاشخانا ئىسىم.］پارىسچە［ ① تاماق تەييارلاش، تاماق ئېتىش ئۈچۈن مەخسۇس ھازىرلانغان ئۆي. ② ئىدارە، ئورگانلاردىكى خادىملار، مەكتەپلەردە بولسا ئوقۇتقۇچى-ئوقۇغۇچىلار تاماق يەيدىغان ئورۇن: ئاشخانا خىزمىتى قارىماققا ئاددىي بولغان بىلەن كۆپچىلىكنى رازى قىلىپ كېتىش تەس ئوخشىمامدۇ
ئاشخانىلىق سۈپەت. ئاشخانا قىلىش ئۈچۈن تەييارلانغان، ئاشخانا قىلىشقا باب كېلىدىغان: ئاشخانىلىق ئۆي. ئاشخانىلىق جاي.
ئاشسۇ ئىسىم.〕ئاش+سۇ〔 توي مۇراسىمىدا مېھمانلارغا زىياپەت بېرىش ئۈچۈن ئوغۇل تەرەپتىن قىز تەرەپكە بېرىلىدىغان نەرسىلەر: پەقەت توينىڭ ئاشسۈيىگىلا ئادەتتىكى ئىككى توينىڭ چىقىمى سەرپ قىلىندى.
ئاش-غىزا «ئاش-تاماق»قا قاراڭ: توي كۈنى ئاش-غىزا ۋاقتىدا ئۈلگۈرمەي، مېھمانلارنى بىرئاز ساقلىتىپ قويدۇق.
ئاشقازان ئىسىم.〕ئاش+قازان〔＞بىئولوگىيە＜ ئادەم ۋە بەزى ھايۋانلارنىڭ ھەزىم قىلىش ئورگىنى: ئاشقازان كېسىلى.
ئاشقان-تاشقان لازىم قىلىنىپ، ئېشىپ قالغان؛ قالدۇق: ئۇ ئاشقان-تاشقان نەرسىلەرنى يىغىپ ھېلىقى بالىغا بەردى.
ئاشقۇدا ئىسىم.  دىئالېكت. چوڭ چىنە، ئاپقۇر چىنە.
ئاشكارا］پارىسچە［ ①  سۈپەت. ھەممىگە مەلۇم، ئېنىق كۆرۈنۈپ تۇرغان، يوشۇرۇنمىغان، ئوچۇق: ئاغرىقنى يوشۇرساڭ، ئۆلۈم ئاشكارا (ماقال). ②  رەۋىش. يوشۇرماستىن، ئەينەن، ئوپئوچۇق: ئۇنىڭ خاتالاشقانلىقى ئاشكارا كۆرۈنۈپ تۇرمامدۇ؟
ئاشكارىلاتماق «ئاشكارىلىماق» پېئىلىنىڭ مەجبۇرىي دەرىجىسى.
ئاشكارىلاشماق «ئاشكارىلىماق» پېئىلىنىڭ ئۆملۈك دەرىجىسى: ئۇلار ئاخىرى ھەممىنى ئاشكارىلاشتى.
ئاشكارىلانماق «ئاشكارىلىماق» پېئىلىنىڭ مەجھۇل دەرىجىسى: ئادەم ئۆلۈشى بىلەنلا، نۇرغۇن ئىشلارنىڭ ئەسلىي قىياپىتى ئاشكارىلىنىدۇ.
ئاشكارىلىق ئىسىم. ① ئېنىقلىق، ئوچۇقلۇق، ھەممىگە ئايان، ئوچۇق بولغان ھالەت. ② ＞بىئولوگىيە＜ ئارىلاش زىگوتادىكى بىر خىل ئىرسىيەتنىڭ ئىپادىلىنىشى، ئۇنىڭ ئىپادىلىنىش تىپىدە ساپ زىگوتا پەرقلەنمەيدۇ.
ئاشكارىلىماق پېئىل. مەلۇم مەخپىيەتلىكنى ياكى سىرنى پاش قىلماق، ئېچىپ تاشلىماق: ھېچ ئشتىن خەۋىرى يوق تېۋىپ ئاۋۋال ئۇنىڭ تومۇرىنى تۇتتى، كېيىن يارىسىنى كۆرۈپلا سىرنى ئاشكارىلىۋەتتى.
ئاشكۆكى ئىسىم.〕ئاش+كۆكى〔 كۈنلۈكسىمان گۈللۈكلەر ئائىلىسىگە كىرىدىغان بىر يىلىق، سامان غوللۇق ئۆسۈملۈك. يوپۇرمىقى نۆۋەتلىشىپ ئۆسىدىغان، پەيسىمان مۇرەككەپ يوپۇرماق، يوپۇرماق ۋە غوللىرى ئالاھىدە خۇش پۇراق، ئاق چېچەكلەيدۇ، گۈلى كىچىك، رەڭگى ئاق، مېۋىسى دۈگىلەك؛ «يۇمغاقسۈت» دەپمۇ ئاتىلىدۇ.
ئاشلاتماق «ئاشلىماق» پېئىلىنىڭ مەجبۇرىي دەرىجىسى: قىشنىڭ غېمىنى قىلىپ بەش دانە تېرە ئاشلىتىپ قويدۇم.
ئاشلاشماق «ئاشلىماق» پېئىلىنىڭ ئۆملۈك دەرىجىسى: مەن ئۇستامنىڭ ئون دانە تېرىسىنى ئاشلىشىپ بەردىم.
ئاشلامچى ئىسىم. تېرە ئاشلاش بىلەن شۇغۇللانغۇچى، تېرە ئاشلاشنى كەسىپ قىلغۇچى.
ئاشلامچىلىق ئىسىم. تېرە ئاشلاش ئىشى، كەسپى.
ئاشلانماق «ئاشلىماق» پېئىلىنىڭ مەجھۇل دەرىجىسى: قازى ئېسىل ئاشلانغان تۈلكە تېرىسىنى قولىغا ئېلىپ ئۆرۈپ-چۆرۈپ كۆردى.
ئاشلەڭپۇڭ ئىسىم.〕ئاش+لەڭپۇڭ〔 ئۈستىگە لەڭپۇڭ سېلىنغان چۆپ تاماق: ئاشلەڭپۇڭ قىلماق. ئاشلەڭپۇڭ يېمەك.
ئاشلىق ①  ئىسىم. ئۇن چىقىرىلىدىغان، ئاش-تاماق قىلىنىدىغان دان: دانلىق ئاشلىق. ＊ ئىشلەپچىرىش دۈيىمىز يازلىق يىغىمدىلا 200 مىڭ جىڭ ئاشلىقنى ئامبارغا كىرگۈزدى. ②  سۈپەت. ئاش بولىدىغان، ئاشقا يېتىدىغان (ئالدىغا ساناق سان ئېلىپ كەلگەندە): ئۆيدە ئاران بىر ئاشلىق ئۇن قالغانىكەن، شۇڭا ئازراق ئۇن تارتىپ كېلەي دەپ ماڭدىم.
ئاشلىق-تۈلۈك ئاشلىق ۋە باشقا يېمەكلىكلەر: ئۇلارنىڭ ئاشلىق-تۈلۈكىمۇ تۈگەپ قالدى.
ئاشلىق-تۈلۈكسىز ئاشلىق تۈلۈكى يوق، ئاشلىق-تۈلۈكى قالمىغان: ئۇلار ئۈچىنچى كۈنى ئاشلىق-تۈلۈكسىز قالدى.
ئاشلىماق پېئىل. تېرىنى مەخسۇس تېرە ئاشلاش ئۈچۈن تەييارلانغان ئاشقا سېلىپ پىشۇرماق: ھەممىلا يەردە جەرەن، تۈلكە، توشقانلارنىڭ چالا ئاشلانغان تېرىلىرى تۇراتتى.
ئاشماق پېئىل. ① مىقدار ياكى ھەجىم جەھەتتىن كۆپەيمەك: ئۆسمەك، ئارتماق: ئۇنىڭ شەخسىي چارۋىسى 100 تۇياقتىن ئېشىپ كەتتى. ② مەلۇم بىر پەيت، ۋاقىت چېكىدىن ئۆتۈپ كەتمەك: ۋاقىت يېرىم كېچىدىن ئېشىپ كەتتى. ③ مال باھاسى ئۆسمەك، نەرخقە نەرخ قوشۇلماق: ئۇنىڭ باھاسى ئەسلىي باھاسىدىن 70 يۈەن ئېشىپ كەتتى. ④ كۈچەيمەك، زورايماق: ھەۋىسى ئاشتى. غېمىم ئاشتى. غەيرىتى ئاشتى. ⑤ تاكامۇللاشماق، مۇستەھكەملەنمەك، ياخشىلانماق؛ يۇقىرى كۆتۈرۈلمەك: ئۇنىڭ لاۋازىمات خىزمىتىگە بولغان ئىشتىياقى ئاشاتتى. ⑥ بىرەر جەھەتتىن ياكى بىرەر ساھەدە باشقىلاردىن ئۆتۈپ كەتمەك، باشقىلارنى ئارقىدا قالدۇرماق: يېزىمىزنىڭ چارۋا مەھسۇلاتى قوشنا يېزىلارغا سېلىشتۇرغاندا كۆپ ئېشىپ كەتتى. ⑦ مەلۇم بىر توساق، چېگرا ياكى نىشانلانغان جايدىن ھالقىماق: داۋاندىن ئاشماق. ＊ يالغۇز قىر ئاشقۇچە، كۆپ داۋان ئاشار (ماقال).
ئاشمانتا ئىسىم.〕ئاش+مانتا〔 دەملەشتىن بۇرۇن ئۈستىگە مانتا تىزىپ، مانتا بىلەن بىرگە دەملەپ پىشۇرۇلىدىغان پولۇ؛ ئۈستىگە پېتىر مانتا بېسىلغان پولۇ.
ئاشنا ئىسىم.］پارىسچە［ ① دوست، يار-بۇرادەر؛ تونۇش-بىلىش: مەن ئۇ كۈنلەرنى كىتابنى يار، تەتقىقاتنى ئاشنا تۇتۇپ ئۆتكۈزمىگەن بولسام، بىر مىنۇتمۇ ياشىيالمىغان بولاتتىم. ② ئادىشى، ئوينىشى: ئاشناڭغا ئىشىنىپ ئەرسىز قالما (ماقال).
ئاش-نان ئاش ھەم نان ۋە شۇ خىلدىكى يېمەكلىكلەر: ئىگە بولدۇق ئۆي-جايغا، قورساق تويدى ئاش-نانغا. يۈزمىڭ رەھمەت بالىلىرىم، يېڭى ئازاد زامانغا.
ئاشنىدارچىلىق ئىسىم. ئاشنا ئويناش، ئاشىنىلىق مۇناسىۋەت.
ئاشنىسىز سۈپەت. ① دوست، يار-بۇرادىرى يوق، دوست، يار-بۇرادەر تۇتمىغان. ② ئادىشى، ئوينىشى يوق، ئاشنا تۇتمىغان.
ئاشنىلىق سۈپەت. ئاشنىسى، ئوينىشى بار، ئاشنا تۇتقان.
ئاش-ئوزۇق ئاشلىق-تۈلۈك، ئاش ھەم شۇ خىلدىكى يېمەكلىكلەر: يوق ئىدى ھېچكىمدە زاپاس ئاش-ئوزۇق، ئاچلىقنىڭ خەۋپىنى قانداق قىلغۇلۇق؟
ئاشۇ ئالماش〕ئاۋۇ+شۇ〔 سۆزلىگۈچى ئىشارەت قىلغان يىراقتىكى شەيئىنى ئىپادىلەيدۇ ياكى ئايرىپ كۆرسىتىدۇ: ئاشۇ كۆرۈنۈپ تۇرغان بىزنىڭ يېزا.
ئاشۇت ئىسىم.  دىئالېكت. ئاش-پاش، ئاش-ئوزۇق.
ئاشۇرما سۈپەت. ئاشۇرۇلغان، كۈچەيتىلگەن، زورايتىلغان: سۈپەتنىڭ ئاشۇرما دەرىجىسى.
ئاشۇرماق «ئاشماق» پېئىلىنىڭ مەجبۇرىي دەرىجىسى: ئۇلار بىرىنچى پەسىلدە گىلەم توقۇش ۋەزىپىسىنى 44 پىرسەنت ئاشۇرۇپ ئورۇنلىدى.
ئاشۇرۇشماق «ئاشۇرماق» پېئىلىنىڭ ئۆملۈك دەرىجىسى.
ئاشۇرۇلماق «ئاشۇرماق» پېئىلىنىڭ مەجھۇل دەرىجىسى: كىشىلەر ئوتتۇرىسىدىكى ئىقتىسادىي مۇناسىۋەت تاۋار ئالماشتۇرۇش ئارقىلىق ئىشقا ئاشۇرۇلدى.
ئاشۇرىغى سۈپەت.  دىئالېكت. ئاچ كۆز، تويماس.
ئاشۇنچە ئالماش〕ئاۋۇ+شۇنچە〔 شۇ مىقداردىكى.
ئاشۇنچىلىك ئالماش. ئېيتىپ ئۆتۈلگەن ياكى كۆرسىتىلگەن مىقدارىدىكى؛ شۇ دەرىجىدىكى: يولداشلار، ئاشۇنچىلىك ئىشلارنىمۇ پەش قىلىپ ئولتۇرامسىلەر؟
ئاشۇنداق ئالماش〕ئاۋۇ+شۇنداق〔 ئېيتىپ ئۆتۈلگەن ياكى كۆرسىتىلگەن نەرسىگە ئوخشايدىغان ياكى شۇنىڭغا ئوخشاش: گومىنداڭچىلار ئاشۇنداق ھەيۋىلىرىگە قارىماي بۇ يەردىنمۇ خۇددى ئۇۋىسى چۇۋۇلغان چۈمۈلىدەك پىتىراپ قېچىشقا باشلىدى.
ئاشۋاقتى ئىسىم.〕ئاش+ۋاقتى〔 كۈن بىرئاز كۆتۈرۈلگەن، ئەتىگەنلىك تاماق يەيدىغان مەزگىل، ۋاقىت: ئۇ خېلى ئوخشىغان بەسەيلەرنىڭ قۇلاقلىرىنى چىۋىق بىلەن ئوراپ باغلاپ بولغۇچە ئاشۋاقتى بولغانىدى.
ئاشىپتە سۈپەت.］پارىسچە［ يېزىق تىلى. مەپتۇن بولۇپ قالغان، ئەس-ھوشىدىن ئاداشقان ئاشىق، شەيدا؛ پەرىشان: ساڭا ئاشىپتە بولدۇم بىر كۆرۈپ ھەم ئەقىلدىن ئازدىم، مۇھەببەتتىن خەۋەرسىزلەر «ساراڭ» دەپ ئېيتمىدى بىكار.
ئاشىق ئىسىم.］ئەرەبچە［ ① بىراۋنى ئىنتايىن ياخشى كۆرۈپ ئۇنىڭغا خۇشتار بولۇپ قالغان، مۇھەببەت قويغان كىشى: ئاشىققا باغدات يىراق ئەمەس (ماقال). ②   بىرەر نەرسىنى ياخشى كۆرۈپ قالغان، ئۇنىڭغا بېرىلگەن كىشى: 60گۈلگە ئاشىق بولغىنىم ئۈچۈن، گۈل تېرىدىم كۆڭلۈم بېغىغا. 60ۋۇجۇۇدۇمنى ئەيلىدىم تۇپراق، تومۇرۇمنى چېتىپ شېخىغا. ③ تەركىدۇنيا ھالدا بارلىقىنى خۇداغا بېغىشلىغان، كۆپىنچە ئىبادەتخانىلاردا يېتىپ-قوپىدىغان، چاچ-ساقاللىرى ئۆستۈرۈلگەن كىشى، دەرۋىش: «60يەتتە ئاشىق» بەلكى بىلمەس ئېركى بىر ئوت مەندە بار، 60مۇنچە سەن ھۆسنۈڭگە مەغرۇر. مۇنچە كىبرىڭ سەندە بار.
ئاشىقانە رەۋىش.］ئەرەبچە+پارىسچە［ ئاشىقلارغا ئوخشاش، ئاشىقلاردەك، ئاشىقلارچە: كېنىزەك بۇ ئاشىقانە ناخشىسىنى ئېيتىپ بولۇشى بىلەنلا ئەلى ئىبنى بەككار «ئاھ» ئۇرۇپ يىغلاپتۇ.
ئاشىقلىق ئىسىم. ئاللاغا، بىرەر كىشىگە ياكى نەرسىگە بولغان چوڭقۇر مۇھەببەت، ئىنتايىن ئامراقلىق: ئاشىقلىق ئاسان، جۇدالىق تەس (ماقال). ＊ دىلمۇرادنىڭ زېرەكلىكى، ئۆگىنىش، ئىزدىنىشكە ئاشىقلىقى مېنى ئۇنىڭغا خېلىلا يېقىنلاشتۇرغانىدى.
ئاشىق-مەشۇق بىر-بىرىنى سۆيگەن، بىر-بىرىنى ياخشى كۆرگەن (يىگىت بىلەن قىز، ئەر بىلەن ئايال): شاھزادە ۋە پەرىزات بىر-بىرى بىلەن ھەقىقىي ئاشىق-مەشۇق بولۇشۇپتۇ.
ئاغ ئىسىم. ئىشتاننىڭ ئىككى پاچىقى چېتىلغان جاي.
ئاغا ئىسىم. ① ئاكا: بىز ئاغا-ئىنى ئۈچىمىز ئۈچ خىل خاراكتېرگە ئىگە ئىدۇق، شۇڭا ئاقىۋەتمۇ ئۈچ خىل بولدى. ② ئۆزىدىن چوڭ، تۇغقاندەك يېقىن، قەدىردان كىشى: كېتەيلۇق ئاغا-ئىنىلار، ئامانلىققا بەل باغلاپ. ③  تارىخىي سۆز. ئەلنىڭ، يۇرتنىڭ كاتتىلىرى، چوڭلىرى، ھاكىملىرى: 60ئاغا بەگلەر جاۋاب بەردىم، 60بۈگۈن ئاخىر زامان دەڭلار، 60ئارمان بىلەن بەندە بولدۇم، 60بەگلەر سورىسا ئامان دەڭلار. ④ ＞تارىخ＜ مۇھىم ياكى ئالاھىدە بولغان قۇرۇلۇش-ئەسلىھەلەرنى باشقۇرغۇچى خادىم، باشقۇرغۇچى: ئىشىك ئاغىسى. ھەرەم ئاغىسى.
ئاغالىماق پېئىل.  دىئالېكت. ئىزھارلىماق، بېغىشلىماق.
ئاغا-ئىنى «ئاكا-ئۇكا»غا قاراڭ.
ئاغدۇرما سۈپەت. ئاغدۇرۇلغان، ئۆرۈلگەن؛ تەتۈر: ئاغدۇرما ھارۋا. ＊ ئۇ ئاغدۇرما ئۆتۈكىنىڭ قونچىدىن ناسۋال چاقچىسىنى ئېلىپ ئالىقىنىغا دوملىدى.
ئاغدۇرماق ① «ئاغماق» پېئىلىنىڭ مەجبۇرىي دەرىجىسى: مەن دەرھال كۆزۈمنى ئابدۇللاغا ئاغدۇردۇم. ②   ھاكىمىيەت ئۈستىدىن ياكى يۇقىرى مەنسەپتىن ئېلىپ تاشلىماق، چۈشۈرمەك، يىقىتماق: 1830-يىل 7-ئاينىڭ 27-كۈنىدىن 29-كۈنىگىچە پارىژدا ئىنقىلاب پارتلاپ، بوربون سۇلالىسىنى ئاغدۇرۇپ تاشلىدى. ③ ئۈستىگە يۈكلەنگەن، تېڭىلغان گۇناھ، جىنايەتنى يوققا چىقارماق: ئەنزە ئاغدۇرماق.
ئاغدۇرمىچى ئىسىم. ① بىرەر ھاكىمىيەتنى غۇلىتىش ياكى بىر مەنسەپدارنى مەنسىپىدىن چۈشۈرۈش ئۈچۈن ھەر خىل ئۇسۇل بىلەن ھەرىكەت ئېلىپ بارغۇچى. ② پۇرسەتپەرەس.
ئاغدۇرمىچىلىق ئىسىم. بىرەر ھاكىمىيەتنى ئاغدۇرۇش ئۈچۈن ئېلىپ بېرىلغان ئىش-پائالىيەت.
ئاغدۇرۇشماق «ئاغدۇرماق» پېئىلىنىڭ ئۆملۈك دەرىجىسى.
ئاغدۇرۇلماق «ئاغدۇرماق» پېئىلىنىڭ مەجھۇل دەرىجىسى: بۇ ئەكسىلئىنقىلابىي دىكتاتورا جۇڭگو خەلقى تەرىپىدىن ئاغدۇرۇلدى.
ئاغرىتماق «ئاغرىماق» پېئىلىنىڭ مەجبۇرىي دەرىجىسى: رازى بولمىغان ئاش قورساق ئاغرىتار (ماقال).
ئاغرىتىشماق «ئاغرىتماق» پېئىلىنىڭ ئۆملۈك دەرىجىسى: − ھەي بالىلار! تولا غەلۋە قىلىپ بېشىمنى ئاغرىتىشمىساڭچۇ!
ئاغرىشماق «ئاغرىماق» پېئىلىنىڭ ئۆملۈك دەرىجىسى.
ئاغرىق ①  ئىسىم.＞تىببىي ئىلىم＜ كېسەللىنىش، چارچاش ياكى جاراھەتلىنىش نەتىجىسىدە سېزىلگەن جىسمانىي ئازاب: ئاغرىقنى يوشۇرساڭ ئۆلۈم ئاشكارا (ماقال). ②  سۈپەت. ئاغرىغان، كېسەل بولغان: ئاغرىق بالا. ③  ئىسىم. بىمار، كېسەل، ساقسىز كىشى: تۇرمىغان مېھماننىڭ كەتكىنى ياخشى، ساقايمىغان ئاغرىقنىڭ ئۆلگىنى ياخشى (ماقال). ④  ئىسىم. كۆچمە مەنىسى:  روھىي ئازاب، دەرد-ئەلەم، ئازاب-ئوقۇبەت: 60يار مەھەللىسى يىراق ئەمەس يولى بارمىكىن، 60يار ئاغرىقى بولۇپ قالدىم دورا بارمىكىن.
ئاغرىقچان سۈپەت. ئۇزۇن ۋاقىت كېسەل تارتقان؛ كېسەلمەن: ئۇنىڭ ئائىلسىدە يالغۇز بىرلا بالا بولۇپ، ئاپىسى ئاغرىقچان، دادىسى قېرى ئىدى.
ئاغرىق-سىلاق كىسەل، بىمار: يېزىدا كشىلەر نامازدىن كېيىنلا ئالدى بىلەن تۇل خوتۇن، يېتىم ئوغۇل، ئاغرىق-سىلاق ۋە ياشانغانلارنى يوقلاپ، كۆڭۈل سورايتتى.
ئاغرىماق پېئىل. ① كېسەل بولماق، بىرەر كېسەلگە يولۇقماق: ئادىل ئويلىمىغان يەردىن ئۇشتۇمتۇت ئاغرىپ قالدى. ② كېسەل بولۇش، جاراھەتلىنىش ياكى چارچاش قاتارلىق سەۋەبلەر بىلەن بەدەننىڭ بىرەر جايى ئازابلانماق: قەيەر ئاغرىسا، جان شۇ يەردە (ماقال).
ئاغرىنماق پېئىل. ① رەنجىمەك، نارازى بولماق، خاپا بولماق: مېھرىبان ئەزىزنىڭ پۇتىنى كېسىشكە ئوڭايلىقچە كۆنمەيدۇ ۋە بۇ ئىشتا سۇلتاندىن ئاغرىنىدۇ. ② چىدىماسلىق قىلماق: سەمەت نۆۋىتى كەلگەندە ئۆزىنىڭ قورسىقىغا بىرەر جىڭ گۆش ئېلىپ يېيىشكىمۇ ئاغرىنىدۇ.
ئاغرىنىشماق «ئاغرىنماق» پېئىلىنىڭ ئۆملۈك دەرىجىسى.
ئاغزاكى سۈپەت. نۇتۇق جەريانىدا ئەمەلگە ئاشۇرۇلىدىغان، يازما ئەمەس: ئاغزاكى ئىمتىھان. ئاغزاكى جاۋاب.
ئاغلاقچى ئىسىم.  دىئالېكت. ① ھەيدىگۈچى، سۈيلىگۈچى، نازارەتچى. ② چېقىمچى، گەپ توشۇغۇچى.
ئاغما ئىسىم.＞ماتېماتىكا＜ تۈز سىزىق ياكى بىر تەكشىلىك بىلەن ئۆزئارا كېسىشكەن ئەمما ئۇنىڭغا تىك بولمىغان تۈز سىزىق.
ئاغماق پېئىل. ① بىرەر تەرەپكە يېتىپ قىيا ھالەتكە كەلمەك، قىيسايماق: ھارۋىدىكى يۈك سول تەرەپكە ئېغىپ ھارۋا ئۆرۈلۈشكە باشلىغاندا، ھارۋىكەش ھارۋىنى دەرھال توختاتتى. ② توغرا يولدىن ياكى بەلگىلىك يۆنىلىشتىن چەتنىمەك، چەتكە چىقماق: ئايروپىلان ھاۋا يولى يۆنىلىشىدىن ئاغدى. ③   غەلىتە، بىر قىسما بولماق: نېمە ئۈچۈندۇر يۈرىكىم بىردىنلا ئېغىپ، ساراسىمىگە چۈشۈپ قالدىم. ④ بىرەر تەرەپكە يۆنەلمەك، قارىماق: 60ئاغدى كۆزى، كۆردى ئۇندىن تال-تال دورىنى، 60كۆردى ئوماق جىلۋە ئەيلەپ تۇرغان يارىنى. ⑤   بىر تەرەپكە ئۆتمەك، يۆتكەلمەك، مايىل بولماق، يان باسماق: ھازىرقى زاماندا كىم ئەمەلدار بولسا كىشىلەر شۇنىڭ تەرەپدارى بولۇپ ئۇنىڭغا ئاغىدۇ.
ئاغمىچى ئىسىم. ① گېپىدە تۇرمايدىغان، ئۆزگىرىپ تۇرىدىغان، مەيدانسىز، ئىرادىسىز ئادەم، ئىككى يۈزلىمىچى: ئەمدى تېخىمۇ تۇتۇرۇقسىزلاشتىڭ، بىردەمدىلا ئىنقىلابچى، بىردەمدىلا ئاغمىچى دەپ ئاچچىقلاندى سۇلتان راخمانغا. ② باش يولدىن، تۈپ نىشاندىن چەتنىگەن، يۈز ئۆرۈگەن ئادەم: ئوڭ ئاغمىچى. ئوڭ ئاغمىچىلار گۇرۇھى.
ئاغمىچىلىق ئىسىم. توغرا نىشان ۋە تۈپ يولدىن ئېغىش؛ مەيدانسىزلىق، ئىككى يۈزلىمىچىلىك، ئىرادىسىزلىك: ئىككىنچى ئىنتېرناتسىئونال ئاغمىچىلىقى.
ئاغمىخان ئىسىم.＞زوئولوگىيە＜ بىر خىل سۈت ئەمگۈچى ھايۋان. بەدىنى كىچىك، ئۇزۇنراق، پۇتلىرى قىسقا بولىدۇ؛ قۇيرۇقى بەدەن ئۇزۇنلۇقىنىڭ يېرىمىغا توغرا كېلىدۇ، رەڭگى ئاق ياكى سېرىق بولىدۇ.
ئاغۇ ئىسىم. ①  يېزىق تىلى. ئوغا: 60پىغان بىلەن ھەسرەت چۈشتى باشىمغا، 60بىر يېتىممەن ئاغۇ چۈشتى ئاشىمغا. ② ئاتۇش شەھىرىگە قاراشلىق بىر يېزىنىڭ نامى.
ئاغى ئىسىم. ئۇسۇل، چارە، تەدبىر، ئامال، باھانە؛ سەۋەب: ئاغى قىلماق. ＊ ئۇ سوغۇق ۋە ئاچلىققا ئاغى بولارمىكىن دەپ ئويلىدى بولغاي، تاماكا چەكمەكچى بولدى.
ئاغىچا ئىسىم. ① كونا جەمئىيەتتە باي، بەگ ۋە ئەمەلدارلارنىڭ ئۆيىدە ئىشلەيدىغان ئايال خىزمەتچى: ۋاڭ ۋە شاھزادە ئۈچۈن ئىككىدىن ئات قوشۇلغان پوچتا، خېنىم ۋە ئاغىچىلار ئۈچۈن چىلان رەڭ دۇخاۋىدا تاشلانغان پەنجىرىلىك مەپە تەييار قىلىندى. ② بىراۋغا نىكاھلانغان، بىراۋ بىلەن توي قىلغان ئايال؛ خوتۇن: (باسىت) − باشقا ئاغىچىلىرى شەرۋانەمنىڭ ئالدىدا بىر ئېغىز سۆزمۇ قىلالمايدۇ دەيمەن، − دېدى شاڭيۇغا.
ئاغىچا خېنىم كونا جەمئىيەتتە باي، بەگ ۋە ئەمەلدارلارنىڭ ئاياللىرىنىڭ ھۆرمەت نامى.
ئاغىچام ئىسىم. «ئاغىچا»غا قاراڭ.
ئاغىچە ئىسىم.＞بوتانىكا＜ ① كاۋا ئائىلىسىدىكى بىر يىللىق، سامان غوللۇق ئۆسۈملۈك. يوپۇرمىقى ئۈچتىن يەتتىگىچە يېرىلىدۇ، گۈلى تاق جىنسلىق، رەڭگى سېرىق كېلىدۇ، مېۋىسى ئۇزۇن، تورلىشىپ كېتىدۇ، تېبابەتچىلىكتە دورا قىلىنىدۇ، ئائىلىلەردە قازان يۇيۇش ئۈچۈن ئىشلىتىلىدۇ. ② شۇ ئۆسۈملۈكنىڭ مېۋىسى. ئاغىچىنىڭ قۇرۇتۇلغان پىششىق مېۋىسىنىڭ تەبىئىتى 2-دەرىجىدە قۇرۇق ئىسسىق. كۈچلۈك سۈرۈش رولى بار بولۇپ، ھەيز، چوڭ-كىچىك تەرەتنى راۋانلاشتۇرۇش ھەمدە جاراھەتنى پۈتتۈرۈش، يەرقان، ئىستىسقا، رېماتىزم، سىفلىس، جوزام، يۆتەل، دەم سىقىش ۋە خۇن چىگىلىشىش قاتارلىق كېسەللىكلەرنى داۋالاشتا ئىشلىتىلىدۇ. مىقدارىدىن ئېشىپ كەتسە قانلىق ئىچ ئۆتكۈ پەيدا قىلىپ، ئادەمنى ئۆلتۈرۈپ قويىدۇ. سېرىق ماي، كالا يېغى ۋە باشقا ياغلارنى ئىچكۈزسە زىيانلىق تەسىرى قايتىدۇ.
ئاغىچىلىق ①  ئىسىم. ئاغىچا بولۇپ ئاغىچىلاردەك تۇرمۇش كەچۈرۈش، ئاغىچىغا ئايلىنىش: شەرۋانەمگە ئاغىچىلىق قالتىس يارىشىپتۇ. ②  سۈپەت. ئاغىچىسى بار، ئاغىچىغا ئىگە: ئاغىچىلىق ئادەم بويتاق يىگىتلەردەك باشقىلارغا كۆز سېلىپ يۈرسەم ياراشمايدۇ.
ئاغىچىيۇغۇچ ئىسىم.〕ئاغىچە+يۇغۇچ〔＞بوتانىكا＜ «ئاغىچە»گە قاراڭ.
ئاغىدىماق پېئىل. قېيىدىماق، يامانلىماق؛ باتنىماق: ئۇ خېلى بولدى بىز تەرەپكە ئاغىداپ كەلمەيۋاتىدۇ.
ئاغىز ئىسىم. ① ئىككى لەۋ ئوتتۇرىسىدىكى ئوزۇقلىنىدىغان، سۆزلەش ياكى ئاۋاز چىقىرىش ئۈچۈن خىزمەت قىلىدىغان بوشلۇق: دىۋە ئاغزىنى ئېچىپ، قىزغا ھۇجۇم قىلدى. ② ئىككى لەۋ ۋە ئۇلارنىڭ بىر-بىرىگە تېگىپ تۇرغان جايى، ئەتراپى: ئاغزىغا سۆيۈپ قويماق. ③   سۆزلىگۈچى كىشى؛ ئادەم: كۆپ ئېغىز بىر بولسا، بىر ئېغىز يېڭىلىدۇ (ماقال). ④ ئېتىش قوراللىرىنىڭ ئوق ئېتىلىپ چىقىدىغان تۆشۈكى: مىلتىق ئاغزى، زەمبىرەك ئاغزى. ⑤ ئىچى بوش، كاۋاك بولغان نەرسىلەرنىڭ كىرىش-چىقىش ئۈچۈن خىزمەت قىلىدىغان جايى، تۆشۈكى: قۇدۇقنىڭ ئاغزى. تاغارنىڭ ئاغزى. ＊ قىشلىق كۆكتات ئورىسىنىڭ ئاغزى مەھكەم ئېتىلمىگەنلىكى ئۈچۈن ئورىدىكى كۆكتاتلار مۇزلاپ قالدى. ⑥ مەلۇم جاينىڭ باشلىنىش، كىرىش-چىقىش جايى: كوچا ئاغزى. ＊ بىز ئىككىمىز بازار كۈنى شەھەر كوچىسىنىڭ ئاغزىغا يېتىپ كېلىشىمىزگىلا توخۇ-تۇخۇم سېتىۋالىدىغانلار ئالدىمىزغا يۈگۈرۈپ كېلىشتى.
ئاغزى ئاغزىغا تەگمەي توختىماي، ئۈزۈلدۈرمەي، ئارقا-ئارقىدىن: ئۇ كىشى تورپاقنىڭ قوۋۇرغىسىنى سىلاپ تۇرۇپ، ئاغزى-ئاغزىغا تەگمەي ماختاپ كەتتى.
ئاغزى بار سۆزلىيەلەيدۇ، سۆز قىلىشىنى بىلىدۇ: ئۇكا، بايقاپ سۆزلە، خەقنىڭمۇ ئاغزى بار ئەمەسمۇ؟
ئاغزى بارماسلىق سۆزلەشكە پېتىنالماسلىق، جۈرئەت قىلالماسلىق: مەن ئۇنىڭغا شۇنچە ئاچچىقىم كەلگەن بولسىمۇ، جاۋابلىشىشقا ئاغزىم بارمىدى.
ئاغزى بوش قورسىقىدا گەپ ياتمايدۇ، سىر ساقلىيالمايدۇ: مەنسۇرنىڭ چۈشەنچىسىچە، ئۇ ئاغزى بوش يىگىتلەردىن ئەمەس ئىدى.
ئاغزى بۇرنىنى قان قىلماق ئەجەللىك زەربە بەرمەك، قاتتىق ئەدىبىنى بەرمەك: خەلق تەرىپىدىن ئاغزى بۇرنى قان قىلىنغان زومىگەرلەرنىڭ كۈنى قىيىنلاشماقتا ئىدى.
ئاغزى بېزەپ سەت، يامان گەپ قىلىدىغان: ئاغزى بېزەپ ئادەم.
ئاغزى بىسەرەمجان ئاغزىغا كەلگەننى سۆزلەۋېرىدىغان: ئاغزى بىسەرەمجان ئادەم.
ئاغزى پىششىق ← ئاغزى چىڭ: ئۇ بەك ئاغزى پىششىق ئادەم.
ئاغزى تەگمەك ئاش-تاماق، يېمەك-ئىچمەكنى يەپ باقماق، تېپىپ كۆرمەك: بۇ قوغۇنغا تېخنىكنىڭمۇ ئاغزى تەگسۇن، دېدى زەينەپ.
ئاغزى تۇۋاقلانماق گەپ-سۆزدە داۋلى تېپىپ بېرەلمەي مات بولماق، توسۇلۇپ قالماق: ئەمدىغۇ ئۇنىڭ ئاغزى تۇۋاقلانغاندۇ دەپ ئويلىۋىدىم، ئەمما. ئۇ يەنە سۆزلەشكە باشلىدى.
ئاغزى چاققان  «ئاغزى ئىتتىك»كە قاراڭ: ئۇنىڭ يېنىدا شۇنداق ئاغزى چاققان، بىرنى سورىسا ئوننى جاۋاب بېرىدىغان بىر يالاقچى بار ئىدى.
ئاغزى چىڭ گەپنى ئىچىدە چىڭ ساقلايدىغان، ئاڭلىغان، كۆرگەن-بىلگەنلىرىنى ئاسانلىقچە باشقىلارغا ئېيتمايدىغان: − ئاغزىلا چىڭ بولسا، بۇ ئىشتىن مەسىلە چىقمايدۇ، − دېدى ھاشىم بىزگە جېكىلەپ.
ئاغزىدىن بۇلاق قىلماق قاتتىق توۋا قىلدۇرماق: ئۇنى كۆپچىلىك ئارىغا ئېلىۋېلىپ شۇ ئىشنى قىلغىنىغا ئاغزىدىن بۇلاق قىلىۋەتتى.
ئاغزىدىن چۈشۈرمەسلىك ① دائىم ئەسلەپ ياخشى گېپىنى قىلىپ تۇرۇش: ھەممىمىز ئۇنى ئاغزىمىزدىن چۈشۈرمەيتتۇق. ② تەكرارلاپ ئېيتماق: بۈگۈن ئۆگەنگەن بەش سۆزنى ئۆيگە بارغۇچى ئاغزىمدىن چۈشۈرمەي يادلاپ ماڭدىم.
ئاغزىدىن چىقىپ كەتمەك تۇيۇقسىز، ئېسىدە يوق دەپ تاشلىماق: ئۇ گەپنىڭ ئاغزىمدىن چىقىپ كەتكەنلىكىنى ئۆزۈممۇ تۇيماي قالدىم.
ئاغزىدىن سائەت چىقماق دېگىنى كەلمەك: ئۇنىڭ ئاغزىدىن سائەت چىقىپ كەتكەنمۇ نېمە، بۇ ئىش ئۇنىڭ ئېيتقانلىرى بىلەن ئوپمۇئوخشاش بولۇپ چىقتى.
ئاغزىدىن شۆلگەيلىرى ئاقماق ① تەمەخورلۇق قىلماق، نەپسى تاقىلدىماق. ② ھەددىدىن ئارتۇق ماختىماق، ئادەتتىن تاشقىرى خوشامەت قىلماق.
ئاغزىدىن كىرىپ بۇرنىدىن چىقماق كىشىلەر بىلەن بولغان مۇئامىلىدە لولىلىق، ھىيلىگەرلىك قىلماق، ئۇستىلىق قىلماق: ئۇ باشلىقنىڭ ئاغزىدىن كىرىپ بۇرنىدىن چىقىپ، ئوڭايلا ئۇنىڭ ئادىمىگە ئايلىنىۋالدى.
ئاغزىنى بۇزماق يامان گەپلەرنى قىلماق، تىللىماق، ھاقارەتلىمەك: نېمە ئاغزىڭنى بۇزىسەن؟
ئاغزىنى تاتىلىماق سىرنى بىلىش ۋە رايىنى سىناش مەقسىتىدە بىراۋنى گەپكە سالماق: مەن ئاخىر ئۇنىڭ ئاغزىنى تاتىلىدىم.
ئاغزىنى توۋاقلىماق بىراۋنى سۆزدە، داۋلىدا يېڭىپ ئېغىز ئاچالمايدىغان قىلىپ قويماق: ئۇنىڭ بۇ سۆزلىرى بىزنىڭ ئاغزىمىزنى تۇۋاقلىغانىدى.
ئاغزىنى غېرىچلىماق بىلەرمەنلىك قىلىپ گەپكە ئارىلاشماق، ئۆزىدىن چوڭلار بىلەن گەپ تالاشماق: تولا ئاغزىمنى غېرىچلىماي ئىشىڭنى قىلە.
ئاغزىنى يامان قىلماق  «ئاغزىنى بۇزماق»قا قاراڭ: ئاپا، − دېدى ئوغلى، − قارىغىنا ئۇ ئاغزىنى يامان قىلىۋاتىدۇ.
ئاغزىنى يۇمماق سۆزلىمەي جىم تۇرۇۋالماق، سۆزلەشتىن توختىماق: دادىسىنىڭ كىرگەنلىكىنى كۆرۈپ ئۇنىڭ ئاغزى يۇمۇلدى.
ئاغزىنى يىغماق «ئاغزىنى يۇمماق»قا قاراڭ: ئەمدى ئاغزىڭنى يىغساڭ بولارمىكىن، دېدى مامۇتئاخۇن ئوغلىغا.
ئاغزى ئېچىلماق سۆزلەشكە باشلىماق، گەپكە چۈشمەك: بۇ چاغدا پادىشاھنىڭ ئاغزى ئېچىلىپ، يەنە ئوغلىنى ماختاشقا باشلىدى.
ئاغزى ئېچىلىپ قالماق بىرەر ئىش ياكى گەپ-سۆزگە ھەيران قالماق. ھاڭ-تاڭ بولماق.
ئاغزى ئىتتىك ئويلىماي سۆزلەيدىغان، ئاغزىغا كەلگەننى يۈز-خاتىرە قىلماي دەيدىغان: ئاغزىڭ ئىتتىك-دە بالام، دېدى دادىسى غۇلامغا، ھېلىقى گەپنى ئۇ يەردە دېمەسلىك كېرەك ئىدى.
ئاغزى يامان  «ئاغزى بېزەپ»كە قاراڭ: ئاغزى يامان خوتۇن.
ئاغۋات ئىسىم. ئوردىدا خانىش، كېنىزەكلەرنىڭ خىزمىتىنى قىلىدىغان ئاختا قىلىنغان ئەر.
ئاغىل-تاغىل ھەر خىل، ھەر ياڭزا؛ ئالىتاغىل: ئۇلار ئاغىل-تاغىل ئاۋاز بىلەن جىرلىشىپ، بىزدىن يىراقلاشتى.
ئاغىنە ئىسىم.〕ئاغا+ئىنى〔 بىر-بىرى بىلەن ئىناق ئۆتىدىغان دوست، ئاداش، بۇرادەر: مەن يېزامغا كەلگەن كۈنىلا ئاتامدىن بۇرۇن بىر سىنىپتا ئوقۇغان ئاغىنەم بەختىنى سورىدىم.
ئاغىنىدارچىلىق ئىسىم. ئاغىنىلەر ئارا دوستانە مۇناسىۋەت، ئىناقلىق، دوستلۇق: بىز ئاغىنىدارچىلىقنى قانۇن ئورنىغا دەسسەتمىگەن بولساق، ئوغلىڭىز بۇ دەرىجىدە بۇزۇلۇپ كەتمىگەن بولاتتى.
ئاغىنىلىق ئىسىم. «ئاغىنىدارچىلىق»قا قاراڭ.
ئافرىقا ئىسىم.］ئەرەبچە［＞جۇغراپىيە＜ ئافرىقا قىتئەسى. يەر شارىدىكى يەتتە قىتئەنىڭ بىرى، ئاسىيا قىتئەسى بىلەن ياۋروپا قىتئەسىنىڭ جەنۇبىي تەرىپىگە جايلاشقان؛ شىمالىي تەرىپى ئوتتۇرا دېڭىز، جەبىلتارىق بوغۇزى ئارقىلىق ياۋروپاغا، شەرقىي شىمالىي قىزىل دېڭىز، سۇۋەيىش قانىلى ئارقىلىق ئاسىياغا تۇتىشىدۇ؛ غەربىي تەرىپى ئاتلانتىك ئوكيان، شەرقىي تەرىپى ھىندى ئوكيانغا تۇتىشىدۇ؛ پۈتۈن قىتئەنىڭ ئومۇمىي يەر مەيدانى 30 مىليون كۋادرات كىلومېتىردىن ئارتۇق، دۇنيادا ئاسىيادىن قالسا ئىككىنچى ئورۇندا تۇرىدىغان چوڭ قۇرۇقلۇق ھېسابلىنىدۇ.
ئافرىقىلىق ئىسىم. ئافرىقا قىتئەسىدە تۇغۇلۇپ ئۆسكەن ھەم شۇ يەردە ياشايدىغان كىشى: ھازىر ئافرىقىلىقلارنى ئۈرۈمچى كوچىلىرىدىمۇ پات-پاتلا ئۇچراتقىلى بولىدۇ.
ئافغان ئىسىم.＞ئىرقشۇناسلىق＜ مۇشۇ نام بىلەن ئاتالغان مىللەت ۋە شۇ مىللەتكە مەنسۇپ كىشى: ئافغان خەلقى.
ئافغانچە سۈپەت. ① ئافغان تىلىدا: ئافغانچە سۆزلىمەك. ② ئافغانلارغا خاس، ئافغان خەلقىگە ئائىت: ئافغانچە كىيىم.
ئافغانى ئىسىم. ئافغانىستاننىڭ پۇل بىرلىكى.
ئافېي ئىسىم.］ئىنگلىزچە［ غەلىتە، ئۆزگىچە كىيىنگەن، يۈرۈش-تۇرۇشلىرى باشقىچە ئادەم؛ لۈكچەك.
ئاق ①  سۈپەت. پاختا، قار ياكى سۈت رەڭدىكى؛ قارىنىڭ ئەكسى: ئاق خەسە. ئاق ئۇن. ئاق قەغەز. ＊ ئۇلارنى ئاق خالاتلىق، چىرايلىق بىر قىز ئىتتىك ئورنىدىن تۇرۇپ قىزغىن قارشى ئالدى. ②  سۈپەت. سىرتى، كۆرۈنۈشى ئاق رەڭگە مايىل: ئاق يۈزلۈك، ئاق بىلەك. ئاق ئالما. ③  سۈپەت. خەت يېزىلمىغان؛ زىرائەت تېرىلمىغان؛ بىكار، بوش: ئاق بەت. ＊ ئۇنىڭ يېرى تېرىلماي ئاق قالسا ئەپلەشمەس، بىز ئىشلەپ قويساق دەيمەن. ④  سۈپەت. پاك، گۇناھسىز: ئوغرى ئۆلگۈچە ئاقمەن دەپ تۇرار (ماقال). ⑤ ئىسىم. توغرا، ياخشى ئىش، ھەقىقەت: ئاقنى قارا، قارىنى ئاق قىلماق. ⑥  ئىسىم. ئاقارغان تۈك، موي؛ چاچ ۋە ساقالنىڭ ئاقارغان قىسمى: چاچنىڭ ئېقى. ＊ ساقىلىڭنىڭ ئېقى بار، بالىلىقىڭ تېخى بار. ⑦  ئىسىم. كۆزنىڭ قارىچۇقىنى ئوراپ تۇرغان تىنىق رەڭ قىسمى: كۆزنىڭ ئېقى. ⑧  ئىسىم. بەزى كېسەللىك نەتىجىسىدە كۆز قارىچۇقىدا پەيدا بولغان ئېقىش داغ پەردە: كۆزگە ئاق چۈشمەك. ⑨  ئىسىم. تۇخۇمنىڭ ئاقسىل ماددىسى: تۇخۇمنىڭ ئېقى. 01  سۈپەت. سۇس، ئاققا مايىل: ئاق يېشىل، ئاق سېرىق. 11  ئىسىم. ئۆلۈم-دەپنە ئىشلىرىدا مۇسىبەت ئىگىلىرى ماتەم تۇتۇپ باغلايدىغان ئاق رەخت: مەرھۇمنىڭ يالغۇز قىزى بېشىغا ئاق رومال چىگىپ، بېلىگە ئاق باغلاپ جىنازىنىڭ ئالدىدا ماڭدى.
ئاق تاشلىق كىتاب بەزى دۆلەتلەردىكى ھۆكۈمەت ياكى پارلامېنتنىڭ ئاشكارا ئېلان قىلغان سىياسىي، دىپلوماتىيە، مالىيە ۋە باشقا جەھەتلەردىكى ھۆججەتلىرى. بۇ ھۆججەتلەرنىڭ مۇقاۋىسى ئاق بولغاچقا «ئاق تاشلىق كىتاب»دەپ ئاتالغان.
ئاق تەنلىكلەر＞ئىرقشۇناسلىق＜ دۇنيادىكى ئۈچ چوڭ ئىرقنىڭ بىرى، تېرىسى ئاق، چېچى يۇمشاق ھەم دولقۇنسىمان، قاڭشارلىق كېلىدۇ، ياۋروپا، ئامېرىكا قىتئەلىرى ۋە ئاسىيانىڭ غەربى ۋە جەنۇبىدا ياشايدۇ.
ئاق خۇن＞تىببىي ئىلىم＜ ئاياللارنىڭ جىنسىي ئەزاسى ئىچىدىكى بالىياتقۇ بىلەن جىنسىي يولىدىن ئاجرىلىپ چىقىدىغان سۈت رەڭلىك ياكى سارغۇچ رەڭلىك يېپىشقاق سۇيۇقلۇق.
ئاق ساراي ئامېرىكا زۇڭتۇڭىنىڭ سارىيى. ۋاشىنگتوندىكى ئاق رەڭلىك بىر بىنا، ئادەتتە ئامېرىكا ھۆكۈمىتىنىڭ سىمۋولى سۈپىتىدە قوللىنىلىدۇ.
ئاق شەبنەم＞ئاستىرنومىيە＜ 24 مەۋسۇمنىڭ 15- مەۋسۇمى بولۇپ، مىلادىيە 7-، 8-ياكى 9-سېنتەبىر باشلىنىدۇ.
ئاق قاپتال گەپ كار قىلمايدىغان، گەپ ئۆتمەيدىغان، قاشاڭ، تەييار تاپ: ئۇ بىر ئاق قاپتال ئادەم.
ئاق قار＞ئاستىرنومىيە＜ 24 مەۋسۇمنىڭ 21-مەۋسۇمى بولۇپ، مىلادىيە بويىچە 6-، 7-، ياكى 8-دېكابردىن باشلىنىدۇ.
ئاق كۆڭۈل كۆڭلى تۈز، نىيىتى توغرا، باشقىلارغا يامانلىق ئىزدىمەيدىغان: ئاق كۆڭۈل ئادەم.
ئاق ئوغۇت  جانلىق تىل. خىمىيىۋى ئوغۇتنىڭ يەنە بىر ئاتىلىشى.
ئاق ئۆپكە ئۆزىنى تۇتالمايدىغان، ئويلىماي سۆزلەيدىغان، ئالدىراپ-تېنەپ، قارىسىغىلا ئىش قىلىدىغان.
ئاق ئۆرۈك＞بوتانىكا＜ رەڭگى ئاق سېرىق، پىشقاندا تېخىمۇ سۈزۈلىدىغان، تەمى بەك تاتلىق بىر خىل ئۆرۈك.
ئاقارتقۇچ سۈپەت. ئاقارتىدىغان، ئاقارتىش خۇسۇسىيىتىگە ئىگە: ئاقارتقۇچ ماددا.
ئاقارتقۇچى ئىسىم. ① ئاقارتىش ئىشى بىلەن شۇغۇللانغۇچى: ئۆي ئاقارتقۇچى. ②   باشقىلارنىڭ سەۋىيىسىنى ئۆستۈرگۈچى، بىلىم-مەرىپەت بەرگۈچى، تەربىيىلىگۈچى.
ئاقارتماق «ئاقارماق» پېئىلىنىڭ مەجبۇرىي دەرىجىسى: ئۆينى ئاقارتماق.
ئاقارتىش ئىسىم. بىلىم-مەرىپەت بېرىش؛ سەۋىيىسىنى ئاشۇرۇش: ئۇ دەسلىپىدە خەلقنى ئاقارتىش كەسپىگە ئېرىشكەنلىكىدىن خۇشال بولۇپ قىزغىن ئىشقا كىرىشكەنىدى.
ئاقارتىشماق «ئاقارتماق» پېئىلىنىڭ ئۆملۈك دەرىجىسى: ئۇلار ئۆيلىرىنى بەس-بەس بىلەن ئاقارتىشتى.
ئاقارتىلماق «ئاقارماق» پېئىلىنىڭ مەجھۇل دەرىجىسى: مەن ئاتتىن سېرىلىپ چۈشتۈم-دە، ئالدىمدىكى ئاقارتىلغان رايون مەكتىپىگە قارىدىم.
ئاقارماق پېئىل. ① ئاق تۈسكە كىرمەك، ئاق تۈس ئالماق: چاچ ئاقارماق. ② ئۆڭمەك، رەڭگىنى ئۆزگەرتمەك: تۇرسۇن كىيگەن كۆك چاپان ئاپتاپتا ئاقىرىپ كەتكەنىدى. ③ يورۇماق، يورۇق چۈشمەك، سۈزۈلمەك: تاڭ سۈزۈلۈپ يەر-جاھان ئاقىرىشقا باشلىغاندا، ئۆيىمىزگە يېتىپ كەلدۇق. ④    پاكىزلىمەك، تازىلىماق، كىرىنى چىقارماق: كىيىم-كېچەك پاكىز يۇيۇلۇپ كىرى تولۇق چىقىرىلسا ئاقىرىدۇ.
ئاقئاش ئىسىم.〕ئاق+ئاش〔 ① ئۆلۈم-يېتىم ئىشلىرىدا ماتەم تۇتۇپ مۇسىبەتتە بولغانلارغا ۋە ئاق باغلىغانلارغا بېرىلىدىغان ئاش، تاماق. ② پولۇنىڭ بىر تۈرى. گۈرۈچنى قايناۋاتقان سۇغا سېلىپ بىر قاينىتىپ سۈزۈۋېلىنىدۇ، ئاندىن سۈزۈۋېلىنغان گۆشنىڭ شورپىسىغا سەۋزە سېلىپ پىشۇرۇپ گۈرۈچ دەملىنىدۇ، كېيىن دەم يېگەن ئاشنىڭ ئۈستىگە باشقا قازاندا داغلانغان ياغنى چېچىپ، ئارىلاشتۇرۇپ لىگەنگە ئۇسىلىدۇ ۋە ئۇنىڭ ئۈستىگە گۆش بېسىلىدۇ. ③ ئاق ئاشلىق (بۇغداي، گۈرۈچ): ھازىر بەزى يېزىلاردىكى دېھقانلار ئۆزلىرى ئاق ئاش يەپ، قارا ئاشنى ئۇلاغقا بېرىدىغان بولدى.
ئاقئانام ئىسىم.〕ئاق+ئانام〔＞تېبابەت＜ بوۋاق بالىلاردا بولىدىغان بىر خىل تېرە كېسەللىكى. بالىلارنىڭ بەدىنىگە ئۇششاق ئاق قاپارتما بولۇپ چىقىدۇ، تېز ساقىيىدۇ.
ئاقاۋا ئىسىم.＞سۇ ئىشلىرى＜ سۇ ھالقىپ ئۆتىدىغان توسما.
ئاقەي-كۆكەي  «ئاقىدى-كۆكىدى»گە قاراڭ: ئاقەي-كۆكەي دېمەك.
ئاقپىشماق سۈپەت. تېنى ئاق، ئاق يۈزلۈك، ئاق چىراي: ئاقپىشماق بالا.
ئاقتوزغاق ئىسىم.〕ئاق+توزغاق〔 ئۆسۈملۈك ۋە زىرائەتلەردە بولىدىغان بىر خىل كېسەللىك. بۇ خىل كېسەلگە گىرىپتار بولغان ئۆسۈملۈكنىڭ يوپۇرمىقى ئۈستىدە بىر قەۋەت ئاق توزغاققا ئوخشايدىغان نەرسە پەيدا بولىدۇ. بۇ كېسەللىك زىرائەتلەرگە ئېغىر زىيان يەتكۈزىدۇ.
ئاقتۇرما ئىسىم. تۇرۇپ.
ئاقتۇرماق «ئاقماق» پېئىلىنىڭ مەجبۇرىي دەرىجىسى: بەھرۇزنى سۇ باشقا بىر تەرەپكە ئاقتۇرۇپ كەتكەنىدى.
ئاقتۇرۇشماق «ئاقتۇرماق» پېئىلىنىڭ ئۆملۈك دەرىجىسى: شۇنداق قىلىپ ئۇنى تىرىك پېتى ساندۇققا ياتقۇزۇپ، دەرياغا ئاقتۇرۇشۇپتۇ.
ئاقتۇرۇلماق «ئاقتۇرماق» پېئىلىنىڭ مەجھۇل دەرىجىسى.
ئاقتىكەن ئىسىم.〕ئاق+تىكەن〔＞بوتانىكا＜ چاتقال تىپىدىكى بىر خىل ئۆسۈملۈك. رەڭگى ئاق، تىكىنى ئۇزۇن، تال-تال ئۆسىدۇ؛ يوپۇرمىقى ئۇزۇنچاق بولۇپ، قارىقاتنىڭكىدەك يۇمىلاق قارا مېۋىسى بولىدۇ.
ئاقچا ئىسىم. «پۇل»غا قاراڭ: لاشمانلىققا ماڭغاندا، يەركەنلەرگە قار ياغقان، قېيۇم بەگ ھاجى بولۇپ، بىزنى ئاقچىغا ساتقان.
ئاقچەشكە ئىسىم.＞بوتانىكا＜ توم زەنجىۋىلنىڭ قۇرۇتۇلغىنى.
ئاقچېچەك ئىسىم.〕ئاق+چېچەك〔＞بوتانىكا＜ زەرەڭ دەرىخىنىڭ ئوتتۇرا ئاسىيادا ئۇچرايدىغان گۈلى ئاق بىر خىل تۈرى.
ئاقچى ئىسىم.＞بوتانىكا＜ قوغۇننىڭ بىر تۈرى.
ئاقچى-كۆكچى ئۇنداق ئىشنىمۇ قىلغۇچى، مۇنداق ئىشنىمۇ قىلغۇچى، ياخشى-يامان ھەممىنى قىلغۇچى، ئۇنداقچى-مۇنداقچى: ئۇ چاغدا ئاقچى-كۆكچى دەپ ئەيىب قويمىغان ئادەملەر ئاز قالغانىدى.
ئاقسا سۈپەت.  تىل ھاقارەت. قولىدىن ئىش كەلمەيدىغان، ھالىغا باقماي چوڭ سۆزلەيدىغان؛ پوچى: ئۇ تازا ئاقسا بىرنېمە ئىكەنغۇ؟
ئاقساتماق «ئاقسىماق» پېئىلىنىڭ مەجبۇرىي دەرىجىسى: ئۇ ئۇينى ئۇرۇپ قوغلاۋېرىپ ئاقسىتىپ قويۇپتۇ. ＊ ياغاچچىلارنىڭ ئۇھ دېگۈچىلىك ۋاقتى يوق، ئۇلارنىڭ ئىشىنى ئاقسىتىشقا بولمايدۇ.
ئاقساشماق «ئاقسىماق» پېئىلىنىڭ ئۆملۈك دەرىجىسى.
ئاقساق سۈپەت. ئاقساپ ماڭىدىغان، بىر پۇتى قىسقا ياكى توكۇر: غەزىپى قاينىغان دورغا ئاقساق پۇتى بىلەن ناسىرنى بىر تەپكەنىدى، ئۇنىڭ مۈرىسىگە تەگدى.
ئاقساقال〕ئاق+ساقال〔 ①  ئىسىم. ياشانغان، مويسىپىت مۆتىۋەر كىشى: بۇ تۇرغان ئاقساقال زاۋۇتىمىزنىڭ پېشقەدەم ئىشچىسى. ②  ئىسىم. بىر ياكى بىرنەچچە مەھەللە، يېزا-قىشلاققا باشلىق بولغان مەھەللىۋى ئەمەلدار: بۇ يەرگە يىغىلىشقان مەھەللىنىڭ ئاقساقاللىرى يېڭى دەرۋازىغا قاراپ، نودەرنىڭ غەيرىتىگە ئاپىرىن ئوقۇشتى. ③  سۈپەت.  ئاتىكارچى، ئۆزىگە مۇناسىۋەتسىز ئىشلارغا ئارىلىشىۋالىدىغان: بەك ئاقساقال بالىكەن بۇ، دادىسىدەك ئادەملەرنىڭ ئاغزىدىن گەپنى تارتىۋېلىپ تۇرغىنىنى قارا.
ئاقساقاللىق ئىسىم. ① ئاقساقاللار قىلىشقا تېگىشلىك خىزمەت، باشلىقلىق: ئۇ باغدات سودىگەرلىرىنىڭ ئاقساقاللىقىغا، كېيىن رەئىسلىكىگە كۆتۈرۈلگەنىدى. ②   ئۆزىگە مۇناسىۋەتسىز گەپ-سۆزلەرگە ئارىلىشىۋېلىش، ھەممىلا گەپكە لوقما سېلىش قىلمىشى؛ ئاتىكارچىلىق: ھەي بەڭۋاش، ئاقساللىقىڭنى قارا، ساڭا ئۇنداق گەپنى سوراشنى كىم قويۇپتۇ.
ئاقساق-چولاق ئاقساق ۋە چولاق، پۇت-قولى مېيىپ: ئۇلارنىڭ ئىچىدە بەزى ئاقساق-چولاق ۋە قارىغۇلار بار.
ئاقساقلىق ئىسىم. بىر پۇتىنىڭ قىسقىلىقى، توكۇرلۇق: ئاقساقلىق تېز ھەرىكەت قىلىشىمغا توسالغۇ بولاتتى، ئېغىر يۈكلەرنىمۇ كۆتۈرەلمەيتتىم.
ئاقساقلىماق پېئىل. ئاقساپ ماڭماق، ئاقساپ يۈرمەك: ئۇنىڭ سۇنغان پۇتى ساقايغان بولسىمۇ ئاقساقلاپ ماڭىدىغان بولۇپ قالدى.
ئاقسۇ ئىسىم. ］ئاق+سۇ［＞جۇغراپىيە＜ گۇاڭشۈينىڭ 9-يىلى (1883-يىلى) ئاقسۇ يېڭىشەھەر قەلئەسى ياسىلىپ، بۇ جاي باش مەھكىمە تۇرۇشلۇق جاي بولدى. بۇ جايغا (يېڭىشەھەرگە) «ئونسۇ» ئايمىقى تەسىس قىلىندى، شۇ يىلى بۇ جايغا ئاقسۇ ۋىلايىتى تەسىس قىلىندى. ئاقسۇ ۋىلايىتى ئاقسۇ كونىشەھەر، قاراشەھەر مەھكىمىلىرىنى ۋە ئۇچتۇرپان، كۇچار ئايماقلىرىنى باشقۇرىدىغان بولدى. گۇاڭشۈينىڭ 28-يىلى (1902-يىلى) ئونسۇ ئايمىقى ئونسۇ مەھكىمىسىگە ئۆزگەرتىلدى. ئونسۇ مەھكىمىسى ئاقسۇ كونىشەھەر (ئونسۇ)، باي ۋە كەلپىن ناھىيىلىرىنى باشقۇرىدىغان بولدى. ئونسۇ مەھكىمىسىنىڭ ئۆزى بۈگۈنكى ئاقسۇ يېڭىشەھىرى ۋە ئاۋات ناھىيىلىرىنىڭ تەۋەسىنى ئۆز ئىچىگە ئالاتتى. ئەينى چاغدا، ئۇ يەردە 12 مىڭ 52 تۈتۈن، 55 مىڭ 202 نوپۇس بار ئىدى. جۇڭخۇا مىنگو يىللىرى (1913-يىلى) ئۇنسۇ مەھكىمىسى ئاقسۇ ناھىيىسىگە ئۆزگەرتىلدى. بۇ چاغدا ئاقسۇ ناھىيىسى يەنىلا ئاقسۇ يېڭىشەھىرى ۋە ئاۋات ناھىيىلىرىنى ئۆز ئىچىگە ئالاتتى. 1928-يىلى ئاۋات ئۆز ئالدىغا ئايرىم ناھىيە بولدى. ئاقسۇ ناھىيىسى يەنىلا ئاقسۇ ۋىلايىتىگە تەۋە بولدى. 1983-يىلى ئاقسۇ ناھىيىسىنىڭ باشقۇرۇش تەۋەسى بىلەن ئاقسۇ كونىشەھەر ناھىيىسىنىڭ «خۇڭچىپۇ» «خۇڭچىپۇ» (قىزىل بايراق شەجەرىسى) دېھقانچىلىق مەيدانىنىڭ ئەسلى يەر نامى «موللا قوغۇنچى» ئىدى. دېھقانچىلىق مەيدانى ۋە تەجرىبە ئورمان مەيدانىنىڭ 5-، 6-دۈيلىرى قوشۇلۇپ، ناھىيە دەرىجىلىك ئاقسۇ شەھىرى قۇرۇلدى. ئاقسۇ ناھىيىسى ئەمەلدىن قالدى. ھازىر ئاقسۇ شەھىرىگە ئىگەرچى، بەشتۈگمەن، قاراتال، توپىلىق، قۇمباش، ئايكۆل، توقاي قاتارلىق يەتتە يېزا قارايدۇ. 1986-يىلدىكى مەلۇمات بويىچە ئومۇمىي نوپۇسى 81 مىڭ 634، شەھەر رايونى نوپۇسى 19 مىڭ 114. ئاقسۇ شەھىرى شەرقىي ئۇزۇنلۇق 39°79～01°82 ۋە شىمالىي كەڭلىك 31°39～27°41 ئارىلىقىغا توغرا كېلىدۇ. ئۇنىڭ ئومۇمىي كۆلىمى 18 مىڭ 5.264 كۋادرات كىلومېتىر. شەھەر رايونى بىلەن ئۈرۈمچىنىڭ ئارىلىقى 1080 كىلومېتىر. يېرى تىنما تۈزلەڭلىك بولۇپ، غەربىي شىمالدىن شەرقىي جەنۇبقا پەسىيىپ بارىدۇ. دېڭىز يۈزىدىن 940 ～ 1410 مېتىر ئېگىز. ئاقسۇ دەرياسى ۋە دولان ئۆستىڭى شەھەر ئىچىدىن ئېقىپ ئۆتىدۇ. ئۇلارنىڭ يىللىق ئېقىن مىقدارى 7 مىليارد 200 مىليون كۇب مېتىر، ئۇنىڭدىن ئېتىز ئېرىقلارغا باشلىنىدىغىنى 1 مىليارد 240 مىليون كۇب مېتىر. تارىم دەرياسىنىڭ جەنۇبىدا «يۇقىرى ئېقىن» سۇ ئامبىرى، شىمالىدا دولان سۇ ئامبىرى بار. ئۇلارنىڭ ئومۇمىي سۇ سىغىمچانلىقى 148 مىليون كۇب مېتىر. يىللىق ئوتتۇرىچە تېمپېراتۇرىسى ℃8.9℃～4.11، 7-ئايدىكى تېمپېراتۇرىسى ℃7.23℃ ～ 2.26، 1-ئايدىكى ئوتتۇرىچە تېمپېراتۇرىسى نۆلدىن تۆۋەن ℃5.8℃ ～ 5.9، ئەڭ يۇقىرى تېمپېراتۇرىسى ℃7.40، ئەڭ تۆۋەن تېمپېراتۇرىسى نۆلدىن تۆۋەن ℃6.27 بولىدۇ. كۈن نۇرى چۈشۈش ۋاقتى 2862 ～ 2996 سائەت. قىروسىز مەزگىلى 205 ～ 228 كۈن. ھۆل يېغىن مىقدارى 43 ～ 65 مىللىمېتىر. پارغا ئايلىنىش مىقدارى 1890 مىللىمېتىر.
ئاقسۆڭەڭ ئىسىم.〕ئاق+سۆڭەك〔 ئېكسپىلاتاتورلۇق جەمئىيەتتىكى ئىمتىيازلىق تەبىقىگە مەنسۇپ كىشى؛ ئېسىلزادە.
ئاقسىتىلماق «ئاقساتماق» پېئىلىنىڭ مەجھۇل دەرىجىسى: بولىدىغان ئىشنىڭ ۋاقتىدا بولغىنى ياخشى، ئۇنداق بولمىسا كېيىنكى ئىشلار ئاقسىتىلىدۇ.
ئاقسىرىماق پېئىل. ① ئاق نان، ئاق ئاش تامىقىنى يېيىشنى سېغىنماق: ئۆيگە ئەل-ئاغىنىلەر ياكى مېھمان-يوچۇن كېلىپ قالسا، ئاق نان بولمىسا سەت تۇرىدىكەن، بالىلارمۇ ئاقسىراپ كېتىدىكەن. ② سۈت، قېتىقنى سېغىنىپ قالماق: بۇ يىل كالىمىز قىسىر قېلىپ خېلى ئاقسىرىدۇق.
ئاقسىلⅠ ئىسىم.＞بىئولوگىيە＜ كۆپ خىل ئامىنو كىسلاتادىن تەركىب تاپقان، يۇقىرى مولېكۇلىلىق تەبىئىي ئورگانىك بىرىكمە.
ئاقسىلⅡ ئىسىم.＞زوئولوگىيە＜ ئاچا تۇياقلىقلار ئەترىتىدىكى ھايۋانلاردا بولىدىغان ئۆتكۈر يۇقۇملۇق كېسەل.
ئاقسىماق پېئىل. ① بىر پۇتىنىڭ مېيىپلىكى ياكى ئاغرىغانلىقى سەۋەبلىك ئاقساپ، دىڭگوسلاپ ماڭماق: ئۇنىڭ سۇنغان پۇتى ساقىيىپ كەتمىگەن ۋە بىرئاز ئاقساپ ماڭىدىغان بولسىمۇ، قەتئىي تەلەپ قىلىپ، تەشمىدە ئىشلىدى. ②   ئارقىدا قالماق، كەينىگە سۈرۈلمەك، دەخلى يەتمەك: ئەر ئەمگەك كۈچلىرىدىن بىر قىسمى يېزىدىن شەھەرگە كىرىۋالغانلىقتىن، ئۆستەڭ قۇرۇلۇشى خېلى ئاقسىدى.
ئاقشىل سۈپەت. ئاققا مايىل، سۇس ئاق: ئاقشىل رەخت. ئاقشىل قەغەز.
ئاقشىمار ئىسىم.  «نامازشامگۈل»غا قاراڭ.
ئاق-قارا ھەق-ناھەق، توغرا-خاتا، ياخشى-يامان.
ئاققۇتان ئىسىم.〕ئاق+قۇتان〔＞زوئولوگىيە＜ «ئۇقار»غا قاراڭ.
ئاققۇلاق ئىسىم.〕ئاق+قۇلاق〔＞بوتانىكا＜ بىر خىل زەمبۇرۇغ، قۇرۇپ ئۆلگەن ياكى يېرىم قۇرۇپ ئۆلگەن پۇرۇپكا دەرىخى قاتارلىق دەرەخلەردە ياشايدۇ؛ ئاق رەڭلىك ھەمدە يېرىم سۈزۈك بولۇپ، تەركىبىدە يېلىم ماددىسى كۆپ بولىدۇ؛ ئادەم ئىستېمال قىلسا، بەدەن قۇۋۋەتلىنىدۇ.
ئاققۇن سۈپەت.  «كەلگۈندى»گە قاراڭ.
ئاققۇيرۇق ئىسىم.〕ئاق+قۇيرۇق〔＞زوئولوگىيە＜ بۆكەننىڭ بىر خىلى، قاڭشىرى ئېگىز كېلىدۇ، بۇ خىل بۆكەن شىنجاڭدا كۆپ.
ئاق-كۆك ئۇ-بۇ، ئۇنداق-مۇنداق: ئاق-كۆك دەپ ۋاقىتنى ئۆتكۈزمەك.
ئاقكېسەل ئىسىم.〕ئاق+كېسەل〔＞تېبابەت＜ تېرە كېسەللىكى. كۆپرەك تېرىدە قارا پىگمېنت شەكىللىنەلمەسلىك سەۋەبىدىن پەيدا بولىدۇ، كېسەللىك ئالامىتى تېرىدە پارچە-پارچە ئاق داغلار پەيدا بولىدۇ، ئاغرىمايدۇ. ھەم قىچىشمايدۇ. «پېسە»، «بەرەس» دەپمۇ ئاتىلىدۇ.
ئاقلاتماق «ئاقلىماق» پېئىلىنىڭ مەجبۇرىي دەرىجىسى: ئۇ ئۆيلەرنى پاكىز ئاقلىتىپ تازىلىدى.
ئاقلاشماق «ئاقلىماق» پېئىلىنىڭ ئۆملۈك دەرىجىسى: ماڭ، دېدى ئۇ قۇددۇسنىڭ پېشىنى چىڭ تۇتۇپ، شەرىئەتنىڭ ئالدىغا بېرىپ ئاقلىشايلى.
ئاقلانغۇچى ئىسىم. ئاقلىنىدىغان ياكى ئاقلانغان ئادەم.
ئاقلانماق «ئاقلىماق» پېئىلىنىڭ مەجبۇرىي دەرىجىسى: بۇ ئۆينىڭ دېرىزىسىدىن بىرنەچچە مېتىر نېرىراقتا باشقا بىراۋنىڭ ئاقلانغان خىش تېمى كۆرۈنۈپ تۇراتتى.
ئاقلىغۇچ ئىسىم. ① يۇلغۇن ياكى باشقا ياغاچتىن ياسالغان قىسقۇچ، بۇ سايمان بورا توقۇش ئۈچۈن يېرىپ تەييارلىغان قومۇشنى سىلىقلاش ئۈچۈن ئىشلىتىلىدۇ. ② قوناق ئاقلاشتا ئىشلىتىلىدىغان ئۇچلۇق كىچىك ياغاچ.
ئاقلىغۇچى ئىسىم. ① مەلۇم نەرسىنى ئاقلاش، ئاقارتىش بىلەن شۇغۇللانغۇچى: ئۆي ئاقلىغۇچى. شال ئاقلىغۇچى. ② ＞قانۇن ئىشلىرى＜ سوتتا بىر كىشى ياكى تەرەپنى ھىمايە قىلغۇچى، شۇلار ئۈچۈن سۆزلىگۈچى، ئادۋوكات.
ئاقلىق ①  ئىسىم. ئومۇمەن ئاق-بولغان ھالەت، ئاق بولۇش، ھەر جەھەتتىن پاك بولۇش: كۆڭلەكنىڭ ئاقلىقى. يۈزنىڭ ئاقلىقى. ②  سۈپەت.  سۈتلۈك، سۈتى كۆپ: ئاقلىق ئىنەك.
ئاقلىماق پېئىل. ① ھاك ۋە بورغا ئوخشاش ئاق تۈرگە كىرگۈزگۈچى نەرسىلەر بىلەن بويىماق، ئاقارتماق: ئۆي ئاقلىماق. ② دان، دەرەخ (ياغاچ)، كۆكتاتلارنىڭ پوستىنى، قوۋزىقىنى سويماق، ئايرىماق، شىلىپ ئالماق: قوناق ئاقلىماق. شال (گۈرۈچ) ئاقلىماق. ③   گۇناھسىز ئىكەنلىكىنى ئىسپاتلىماق؛ ئۆزىنى ئاقلىماق. ④ ئۈمىد، بۇرچ، ۋەدىگە مۇناسىپ ئىش قىلماق، ئورۇنلىماق: ئۈمىدنى ئاقلىماق. ۋەدىنى ئاقلىماق. ⑤ سىڭدۈرگەن ئەمگەك، بەرگەن تۇزنىڭ بەدىلىگە تۇشلۇق ئىش قىلماق: سەنمۇ تۇزۇمنى ئاقلاپ، ھالاللىق بىلەن ئىشلىدىڭ.
ئاقما ①  سۈپەت. ئاقىدىغان خۇسۇسىيەتكە ئىگە: ئاقما جىنس. ②  ئىسىم. ئادەم ياكى ھايۋانلار تېنىدە يىرىڭلىق ئىششىق پەيدا بولغاندا ھاسىل بولىدىغان تۇرۇبا، تۇرۇبىنىڭ ئېغىزى تېرە يۈزىدە بولىدۇ ياكى ئۇ باشقا ئىچكى ئەزالار بىلەن تۇتىشىدۇ، كېسەل ئوچىقى ئىچىدىكى ئاجرالمىلار ئەنە شۇ تۇرۇبىدىن ئېقىپ چىقىدۇ.
ئاقماق پېئىل. ① پەس تەرەپكە قاراپ سۈرۈلمەك، ھەرىكەتلەنمەك، يۈرۈشمەك: سۇ جىلغىغا ئاقتى. ② توپلىشىپ بىرەر تەرەپكە قاراپ يۈرۈش قىلماق، ماڭماق: بۈگۈن ئادەتتە نامازغا بارمايدىغانلارمۇ جۈمە مەسچىتى تەرەپكە ئاقتى. ③   ئىناۋەتلىك دەپ قارالماق، ئۆتمەك، يۈرۈشمەك: ئۇنىڭ سۆزى ئامما ئىچىدە خېلى ئاقىدۇ. ④ سىزماق، ئېرىپ كەتمەك: بىچارە دەرد ئېيتىدىغان بولسا يۈرەك-باغرى يېشى بىلەن قوشۇلۇپ ئېقىپ كېتىدۇ، زادى. 
ئاقمۇچ ئىسىم.〕ئاق+مۇچ〔＞بوتانىكا＜ قارىمۇچ مېۋىسىنىڭ شۆپۈكى ئېلىپ تاشلانغاندىن كېيىن قالغان قىسمى.
ئاقناۋات ئىسىم.〕ئاق+ناۋات〔＞بوتانىكا＜ قوغۇننىڭ بىر تۈرىنىڭ نامى.
ئاقئورۇس ئىسىم.〕ئاق+ئورۇس〔＞ئىرقشۇناسلىق＜ «بېلورۇس»قا قاراڭ.
ئاقئۇششاق ئىسىم.〕ئاق+ئۇششاق〔 دېنى تولمىغان، ئاقلىغاندا ئۇۋىلىپ ئۇششاقلىنىپ كەتكەن ئۇۋاق گۈرۈچ.
ئاقئۆي ئىسىم.〕ئاق+ئۆي〔 كۆچمەن چارۋىچىلارنىڭ دالا، يايلاقلاردىكى تۇرىدىغان ئۆيى.
ئاقۋالداق ئىسىم.〕ئاق+بالداق〔 يۇقىرى ھارارەتلىڭ ھاۋاسىزلاندۇرۇلغان قازاندا ئېتىلدۇرۇلغان قوناق، گۈرۈچ دانلىرى.
ئاقىدى-كۆكىدى ئانداق-مۇنداق: ئاقىدى-كۆكىدى دېمەك.
ئاقىرقەرھا ئىسىم.］پارىسچە＞ھىندىچە［＞بوتانىكا＜ مۇرەككەپ گۈللۈكلەر ئائىلىسىدىكى كۆپ يىللىق، سامان غوللۇق ئۆسۈملۈك. غولى ئىنچىكە، گۈلى ئاق ياكى قىزىل بولىدۇ؛ قۇرۇتۇلغان گۈلىدىن قىلىنغان پاراشوك بىلەن پاشا، چىۋىن قاتارلىق زىيانداش ھاشاراتلارنى يوقاتقىلى بولىدۇ.
ئاقىل سۈپەت.］ئەرەبچە［ ئەقىللىق، دانا: ئاقىل ئۆزىنى ئايايدۇ (ماقال).
ئاقىلانە رەۋىش.］ئەرەبچە+پارىسچە［ ئەقىل ئىشلەتكەن ھالدا، ئەقىللىق كىشىلەرگە ئوخشاش، ئەقىل بىلەن: ئاقىلانە ئىش قىلماق. ∥ ئاقىلانە مەسلىھەت.
ئاقىلانىلىك ئىسىم. دانالىق، ئاقىللىق: مەن قول يازمىنىڭ ئاقىلانىلىك بىلەن يېزىلغان جايلىرىنىڭ بارلىقىنى ئىنكار قىلمايمەن.
ئاقىلەي-كۆكىلەي «ئاقىدى-كۆكىدى»گە قاراڭ.
ئاقىلەيمونچاق ئىسىم. ۋاڭلىق دەۋرىدىكى تەرجىمانلار كىيىدىغان باش كىيىمنىڭ بەلگىسى.
ئاقىللىق ئىسىم. دانالىق، ئاقىلانىلىك: ئورۇنسىز كۈلۈش ساراڭلىقتۇر، ئورۇنلۇق كۈلۈش ئاقىللىق ۋە ئەدەپتۇر.
ئاقىن ئىسىم.］پارىسچە［ خەلق شائىرى، خەلق داستانچىىسى، داستانلارنى ئېغىزچە ناخشا قىلىپ ئېيتقۇچى.
ئاقىۋەت ئىسىم.］ئەرەبچە［ ئاخىرقى يەكۈن، نەتىجە: ئىشنىڭ ئاقىۋىتى.
ئاقياغلىق ئىسىم.〕ئاق+ياغلىق〔＞بوتانىكا＜ ئۆرۈكنىڭ بىر تۈرى، چوڭ-كىچىكلىكى جانانە ئۆرۈكتەك بولىدۇ، ئەمما ئاق ئۆرۈككە ئوخشاش ئاق سېرىق پىشىدۇ.
ئاقيول ئىسىم.〕ئاق+يول〔 خېيىمخەتەرسىز ئوڭۇشلۇق يول، سەپەر: سەپىرىڭىزگە ئاقيول بولسۇن.
ئاقيوللۇق ئىسىم. خاتىرجەملىك، ئوڭۇشلۇقلۇق، خېيىمخەتىرى يوقلۇق: ئاقيوللۇق بولۇشنى تىلىمەك.
ئاكا ئىسىم. ① چوڭ ئوغۇل (ئۇكىلىرىغا نىسبەتەن): ئاكاڭ كىمنى ئالسا، يەڭگەڭ شۇ (ماقال). ② ئۆزىدىن چوڭ ئەر كىشىگە مۇراجىئەتتە ياكى ئۇنىڭغا ھۆرمەت يۈزىسىدىن ئىشلىتىلىدۇ: مۆمىن ئاكا كەچۈرمىشلىرىنى قىزىقارلىق قىلىپ سۆزلەپ بەردى.
ئاكاتسىيە ئىسىم.］رۇسچە＞گرېكچە［＞بوتانىكا＜ پۇرچاق ئائىلىسىدىكى يوپۇرماق تاشلايدىغان غوللۇق دەرەخ. شېخى تىكەنلىك، پەيسىمان مۇرەككەپ يوپۇرماقلىق، گۈلى ئاق، پۇراقلىق، مېۋىسى ياپىلاق تاشما شەكىللىك بولىدۇ.
ئاكاتسىيىلىك ①  ئىسىم. ئاكاتسىيە كۆپ ئۆسكەن، ئاكاتسىيە بىلەن قاپلانغان جاي: مەن تاپانچامنى تۇتقىنىمچە ئاكاتسىيىلىككە باردىم. ②  سۈپەت. ئاكاتسىيە ئۆسكەن، ئاكاتسىيە بىلەن قاپلانغان: ئاكاتسىيىلىك يول.
ئاكادېمىك ئىسىم.］رۇسچە［ پەنلەر ئاكادېمىيىسىنىڭ رەسمىي ئەزاسى ياكى شۇ ئەزانىڭ ئۇنۋانى.
ئاكادېمىكلىك ئىسىم. ئاكادېمىكقا يۈكلەنگەن ئىش، ۋەزىپە ۋە ئۇنىڭغا بېرىلگەن ئۇنۋان.
ئاكادېمىيە ئىسىم.］رۇسچە＞گرېكچە［ دائىرىسى نىسبەتەن چوڭ بولغان، ئىلمىي تەتقىقات بىلەن شۇغۇللىنىدىغان ئورگان: شىنجاڭ ئىجتىمائىي پەنلەر ئاكادېمىيىسى.
ئاكادېمىيىلىك سۈپەت. ئاكادېمىيە بار، ئاكادېمىيە قۇرۇلغان.
ئاكا-ئۇكا بىر ئاتا-ئانىدىن تۇغۇلغان ئاكا ۋە ئۇكا ئوغۇل بالىلار: ئاكا-ئۇكىنىڭ ئازارى بولسىمۇ، بىزارى يوق (ماقال).
ئاكا-ئۇكىلارچە ئاكا-ئۇكىلارغا ئوخشاش، ئاكا-ئۇكىلاردەك.
ئاكا-ئۇكىلىق ئاكا-ئۇكىلارغا خاس: ئاكا-ئۇكىلىق مۇناسىۋەت.
ئاكت ئىسىم.］رۇسچە＞لاتىنچە［ بىرەر ئىشنى تەستىقلاش ئۈچۈن يېزىلغان ھۆججەت: ئاكت يازماق. ئاكتقا قول قويماق.
ئاكتۇئال سۈپەت.］رۇسچە［ ھازىرقى ۋاقىت ئۈچۈن ئەڭ مۇھىم، ئەلا، زۆرۈر: ئاكتۇئال مەسىلە. ئاكتۇئال پروگرامما. ئاكتۇئال تېما.
ئاكتۇئاللىق ئىسىم. مۇھىملىق، زۆرۈرلۈك.
ئاكتىپ］رۇسچە［ ①  سۈپەت. ھەرىكەتچان، ئىلغار، ئىجابىي: ئاكتىپ ئامىل. ئاكتىپ تەدبىرلەر. ②  رەۋىش. پائال، قىزغىن، ئىجابىي يوسۇندا: ئۇلار كۆچەت تىكىشكە ئاكتىپ قاتناشتى. ③  ئىسىم. بىرەر تەشكىلات ياكى كوللېكتىپنىڭ ئىلغار، تەشەببۇسكار ئەزاسى: ئاكتىپلار يىغىنى. ئىشلەپچىقىرىش ئاكتىپى.
ئاكتىپلاشتۇرماق «ئاكتىپلاشماق» پېئىلىنىڭ مەجبۇرىي دەرىجىسى.
ئاكتىپلاشتۇرۇشماق «ئاكتىپلاشتۇرماق» پېئىلىنىڭ ئۆملۈك دەرىجىسى.
ئاكتىپلاشماق پېئىل. ئۆز پائالىيىتىنى ئاشۇرماق، كۈچەيتمەك، پائاللاشماق: ئۇ ھازىر باشقىلارغا نىسبەتەن ئاكتىپلىشىپ قالدى.
ئاكتىپلىق ئىسىم. ھەركەتچانلىق، قىزغىنلىق، غەيرەت، جاسارەت: ئاكتىپلىق بىلەن ئىشلىمەك. ئاكتىپلىق كۆرسەتمەك.
ئاكتىنىي ئىسىم.］رۇسچە＞گرېكچە［＞خىمىيە＜ ئۇراننىڭ يىمىرلىشىدىن ھاسىل بولىدىغان رادىئوئاكتىپلىق ئېلېمېنت. خىمىيىلىك بەلگىسى Ac. ئۇ يەنە يىمىرىلىپ بىر قاتار رادىئوئاكتىپ ئېلېمېنتلارنى ھاسىل قىلىدۇ، يىمىرىلىش دەۋرى 22 يىل.
ئاكسىئوما ئىسىم.］رۇسچە＞گرېكچە［ ① ＞ماتېماتىكا＜ ئىنسانلارنىڭ ئۇزاق مۇددەتلىك تەكرار ئەمەلىيىتىنىڭ سىنىقىدىن ئۆتكەن، قايتا ئىسپاتلاش ھاجەتسىز بولغان ھۆكۈم. ② ＞لوگىكا＜ جەمئىيەتتە كۆپ سانلىق كىشىلەر ئېتىراپ قىلغان توغرا قائىدە.
ئاكىسىئونېر ئىسىم.］رۇسچە［ پاي چېكى سودىگىرى.
ئاكسىيە ئىسىم.］رۇسچە［ ئاكسىئونېرلار جەمئىيىتى تەرىپىدىن كاپىتالىغا ئۆز ھەسسىسىنى قوشقان پايچىكلارغا جەمئىيەت پائالىيىتىگە قاتنىشىش، ئۇنىڭ دارامەتلىرىدىن پايدىلىنىش ھوقۇقىنى بېرىدىغان ھۆججەت ياكى شۇ خىلدىكى ئىسپات.
ئاككورد ئىسىم.］رۇسچە＞ئىتالىيانچە［＞مۇزىكا، ناخشا＜ مۇزىكىدا ھەر خىل ئېگىزلىكتىكى بىر-بىرىگە ئاھاڭداش بىر قانچە تاۋۇشنىڭ بىر يولى چېلىنىشى.
ئاككوردشۇناس ئىسىم.＞مۇزىكا، ناخشا＜ مۇزىكا ئىلمىنىڭ ھەر خىل باسقۇچلۇق ئىنتېرۋالدىكى ئاككوردلارنى تەتقىق قىلغۇچى.
ئاككوردشۇناسلىق ئىسىم.＞مۇزىكا، ناخشا＜ مۇزىكا ئىلمىنىڭ بىر تارمىقى، ئۇ ھەر خىل باسقۇچلۇق ئىنتېرۋالدىكى ئاككوردلارنى تەتقىق قىلىدۇ.
ئاككوردلاشتۇرماق «ئاككوردلاشماق» پېئىلىنىڭ مەجبۇرىي دەرىجىسى.
ئاككوردلاشتۇرۇشماق «ئاككوردلاشتۇرماق» پېئىلىنىڭ ئۆملۈك دەرىجىسى.
ئاككوردلاشتۇرۇلماق «ئاككوردلاشتۇرماق» پېئىلىنىڭ مەجھۇل دەرىجىسى: ئاككوردلاشتۇرۇلغان مۇزىكا.
ئاككوردلاشماق پېئىل. يۇقىرى-تۆۋەنلىكى ۋە ئاۋاز ئىسمى ھەر خىل بولغان بىرقانچە ئاۋازلار ئۆزئارا بىرلەشمەك؛ ئاككوردلار مۇزىكىدىكى باشقا ئامىللار بىلەن ماسلاشماق.
ئاككوردلۇق سۈپەت. ئاككوردلاشقان، ئېگىز-پەسلىكى ئوخشاش بولمىغان بىرقانچە ئاۋاز ئۆزئارا بىرلەشكەن: ئاككوردلۇق ئاھاڭلار.
ئاككوردىيون ئىسىم.］رۇسچە＞فرانسوزچە［＞مۇزىكا＜ يېرىم ئاۋازلىق گارمون. تىترىگۈچى مېتال پلاستىنكا، قاتلىنىدىغان تېرە شامال ساندۇقى ۋە بىر قاتار تىللاردىن تەركىب تاپىدۇ؛ چالغان چاغدا سول قول بىلەن شامال تارتىلىدۇ، ئوڭ قول بارماقلىرى بىلەن تىللار بېسىلىدۇ.
ئاككوردىيونچى ئىسىم. ئاككوردىيون چالىدىغان ئادەم: ئاككوردىيونچى يىگىت.
ئاككوردىيونلۇق سۈپەت. ئاككوردىيون بىلەن ئورۇنلانغان: ئاككوردىيونلۇق مۇزىكا.
ئاككۇمۇلياتسىيە ئىسىم.］لاتىنچە［ چۆكۈندىنىڭ توپلىنىشى يەنى يەر يۈزىدىكى ئاقار سۇ، مۇزلۇق، شامال ۋە باشقا گېئولوگىك كۈچلەر تەسىرىدە مېنىرال ھەم ئورگانىك چۆكۈندىلەرنىڭ توپلىنىش ھادىسىسى.
ئاككۇمۇلياتور ئىسىم.］رۇسچە＞لاتىنچە［＞فىزىكا＜ ئېلېكتر ئېنېرگىيىسىنى خىمىيىلىك ئېنېرگىيىگە ئايلاندۇرۇپ ساقلاپ قويىدىغان قۇرۇلما. توك ئىشلەتمەكچى بولغاندا، يەنە خىمىيىلىك ئۆزگىرىش ئارقىلىق ئېلېكتر ئېنېرگىيىسى چىقىرىلىدۇ.
ئاككۇمۇلياتورلۇق سۈپەت. ئاككۇمۇلياتور ئورنىتىلغان.
ئاكوپ ئىسىم.］رۇسچە［＞ھەربىي ئىشلار＜ ئۇرۇشتا ئوقتىن مۇداپىئەلىنىش ئۈچۈن قېزىلغان خەندەك ۋە ئالدىغا توپا قاتارلىقلارنى دۆۋىلەپ توسۇلغان چوڭقۇرلۇق، ئورەك.
ئاكوپداش ئىسىم. بىر ئاكوپتا بىللە جەڭ قىلغان، بىر ئاكوپتا بىللە تۇرغان جەڭچى.
ئاكۇستىكا ئىسىم.］رۇسچە＞گرېكچە［＞فىزىكا＜ فىزىكىنىڭ بىر تارمىقى، ئاۋاز دولقۇنىنىڭ ھاسىل بولۇشى، تارقىلىشى، رولى ۋە ئۇنى قوبۇل قىلىش قاتارلىق بىر قاتار مەسىلىلەرنى تەتقىق قىلىدۇ.
ئاكۇستىكىلىق سۈپەت. ئاكۇستىكىغا ئائىت، ئاكۇستىكىغا ئاساسلانغان: ئاكۇستىكىلىق ئاپپاراتلار.
ئاكۇشېر ئىسىم.］رۇسچە＞فرانسوزچە［＞تېبابەت＜ مۇستەقىل ھالدا تۇغۇت قوبۇل قىلالايدىغان ۋە كۈتەلەيدىغان ئوتتۇرا دەرىجىلىك تېببىي خادىم.
ئاكۇشېركا ئىسىم.］رۇسچە［＞تىببىي ئىلىم＜ ئايال ئاكۇشېر.
ئاكۇشېركىلىق ئىسىم.＞تىببىي ئىلىم＜ ئاكۇشېركا قىلىدىغان ئىش، ۋەزىپە: ئۇ دوختۇرخانىدا ئاكۇشېركىلىق قىلىدۇ.
ئاكۇشېرلىق ئىسىم. ئاكۇشېر قىلىدىغان ئىش، ۋەزىپە: بۇ دوختۇرخانىدا ئاكۇشېرلىق قىلىدىغانلار پەقەتلا شۇ ئىككىسى.
ئاكۇلا ئىسىم.］رۇسچە［ بىر خىل بېلىق. تۈرى كۆپ، دېڭىز، ئوكيانلاردا ياشايدۇ؛ تېنى ئۇرچۇق شەكلىدە بولۇپ سەل ياپىلاق كېلىدۇ. ھەرىكىتى چاققان بولۇپ يىرتقۇچ كېلىدۇ، باشقا خىلدىكى بېلىقلار بىلەن ئوزۇقلىنىدۇ؛ ئىقتىسادىي قىممىتى يۇقىرى.
ئاكىلە ئىسىم.］ئەرەبچە［＞تىببىي ئىلىم＜ ئۆتكۈر بالىلار كېسەللىكى، كۆپىنچە قىزىل ۋە سكارلاتىنا قاتارلىق يۇقۇملۇق كېسەللىكلەر تۈپەيلىدىن پەيدا بولىدۇ.
ئاكىلىق سۈپەت. ئاكىدا بولۇشقا تېگىشلىك، ئاكىغا لايىق: ئاكىلىق مەسئۇلىيەت.
ئاگاھ سۈپەت.］پارىسچە［ خەۋىرى بار، دىققىتى قوزغالغان؛ ھوشيار: ئاگاھ بولماق.
ئاگاھلاندۇرماق ① «ئاگاھلانماق» پېئىلىنىڭ مەجبۇرىي دەرىجىسى: − بىرنەرسىنى كۆرمىسەم ۋە ئاڭلىمىسام سىزنى ئاگاھلاندۇرماس ئىدىم، − دېدى ئابىت ئىشەنچ بىلەن. ② سەگەكلەشتۈرمەك، پەخەس بولۇشقا ئۈندىمەك: − ھەي ئەخمەق، كېيىن پۇشايمان قىلىپ قالىسەن. − دەپ ئاگاھلاندۇردى باغۋەن ئۇنىڭغا كۆيۈنۈپ.
ئاگاھلاندۇرۇش ئىسىم. خاتالىق سادىر قىلغۇچىلارغا بېرىلىدىغان بىر خىل جازا تۈرى.
ئاگاھلاندۇرۇشماق «ئاگاھلاندۇرماق» پېئىلىنىڭ ئۆملۈك دەرىجىسى.
ئاگاھلاندۇرۇلماق «ئاگاھلاندۇرماق»پېئىلىنىڭ مەجھۇل دەرىجىسى: ئۇ خېلە بۇرۇنلا ئاگاھلاندۇرۇلغانىدى.
ئاگاھلانماق پېئىل. خەۋەر تاپماق، خەۋەردار بولماق، ۋاقىپلانماق: خۇشال بولدۇم ئىشىڭ، دىتىڭدىن، ئاگاھلاندىم يازغان خېتىڭدىن.
ئاگروتېخنىك ئىسىم.］رۇسچە［ ئاگروتېخنىكا مۇتەخەسسىسى.
ئاگروتېخنىكا ئىسىم.］رۇسچە＞گرېكچە［ يېزا ئىگىلىك زىرائەتلىرىنى تېرىپ-يىغقۇچە بولغان جەريانىدا ئېلىپ بېرىلىدىغان ئىشلارنىڭ ئومۇمىي يىغىندىسى ۋە بۇ جەرياندىكى تېخنىكىلىق پائالىيەتلەر سىستېىمى.
ئاگروتېخنىكىلىق سۈپەت. ئاگروتېخنىكىغا ئائىت، ئاگروتېخنىكىغا مۇناسىۋەتلىك.
ئاگروخىمىيە ئىسىم.］رۇسچە［ ئۆسۈملۈكلەرنى ئوزۇقلاندۇرۇش، يۇقىرى ھوسۇل ئېلىش مەقسىتىدە ئۇلارنى ئوغۇتلاش، خىمىيىۋى ئۇسۇللار ئارقىلىق زىيان-زەخمەتتىن ساقلاش توغرىسىدىكى پەن.
ئاگروخىمىيىلىك سۈپەت. ئاگروخىمىيىگە ئائىت، ئاگروخىمىيىگە مۇناسىۋەتلىك بولغان.
ئاگرونوم ئىسىم.］رۇسچە［ ئاگرونومىيە ئىلمىنىڭ مۇتەخەسسىسى.
ئاگرونومىيە ئىسىم.］رۇسچە＞گرېكچە［ دېھقانچىلىق ئىشلەپچىقىرىشنى تەتقىق قىلىدىغان پەن.
ئاگرونومىيىلىك سۈپەت. ئاگرونومىيىگە ئائىت، ئاگرونومىيىگە مۇناسىۋەتلىك بولغان.
ئاگگىليوتىناتىپ سۈپەت.］رۇسچە［ يېپىشقاق، تۈرلىنىشچان: ئاگگىليوتىناتىپ تىللار.
ئاگېنت ئىسىم.］رۇسچە＞لاتىنچە［ ① بىرەر تەشكىلات، مۇئەسسەسە قاتارلىق ئورۇنلارنىڭ مەلۇم ۋەزىپىنى ئۆتەش ئۈچۈن بەلگىلەنگەن ۋەكىلى. ② باشقىلار تەرىپىدىن قويۇلغان، شۇلارنىڭ مەنپەئىتى ئۈچۈن خىزمەت قىلىدىغان شەخس: بۇرژۇئازىيە ئاگېنتلىرى. ③ بىرەر دۆلەت رازۋېدكىسىنىڭ مەخپىي خادىمى، جاسۇس، ئايغاقچى.
ئاگېنتلىق ئىسىم. مۇخبىرلار ياردىمىدە سىياسىي ۋە ئىجتىمائىي ھاياتقا، تۇرمۇشقا دائىر مەلۇماتلار ۋە خەۋەرلەرنى توپلاش ھەم تارقىتىش ئورگىنى: شىنخۇا ئاگېنتلىقى. مەركىزىي ئاخبارات ئاگېنتلىقى.
ئاڭⅠ ئىسىم. ① پىكىر قىلىش قابىلىيىتى، ئەقىل-ئىدراك: ئادەمنىڭ ئېڭى ئۇنىڭ ئۆسۈشىگە ئەگىشىپ تەدرىجىي تەرەققىي قىلىپ بارىدۇ. ② ئىجتىمائىي تۇرمۇشقا بولغان چۈشەنچە؛ سەزگۈرلۈك: سىياسىي ئاڭ. سىنىپىي ئاڭ. ③ روھىي دۇنيا، مەنىۋىلىك: ماددا بىرلەمچى، ئاڭ ئىككىلەمچى. ④ نۇقتىئىنەزەر: سوتسىيالىستىك ئاڭ. كوممۇنىستىك ئاڭ.
ئاڭⅡ ئىسىم. ئوۋلىنىدىغان بارلىق جاندارلار: ماڭاتتى يول بويى ناخشىلار توۋلاپ، ماڭاتتى ئۇچرىغان ئاڭلارنى ئوۋلاپ.
ئاڭ-پىكىر كىشىلەرنىڭ مەلۇم شەيئىگە، ۋەقە، ھادىسىلەرگە بولغان تونۇشى، تەپەككۇرى، چۈشەنچىسى: بۇ پائالىيەتلەر ئارقىلىق ياشلارنىڭ ئاڭ-پىكرى تېخىمۇ ئېچىلدى.
ئاڭچى ئىسىم. «ئوۋچى»غا قاراڭ: ئاڭچى ئاڭ گۆشىنى يېمەي تۇرۇپ ئۆز گۆشىنى يەر (ماقال).
ئاڭ-سەۋىيە كىشىلەرنىڭ شەيئىلەرگە بولغان چۈشەنچىسى ۋە شۇ ھەقتىكى بىلىمى: ئاڭ-سەۋىيىسىنى يۇقىرى كۆتۈرمەك.
ئاڭ-سەۋىيىلىك ئاڭ-سەۋىيىسى بار، ئاڭ-سەۋىيىگە ئىگە بولغان: ئۇ خېلى ئاڭ-سەۋىيىلىك ئادەم.
ئاڭ-سېزىم كىشىلەرنىڭ شەيئىلەرگە بولغان چۈشەنچىسى ۋە سېزىش قابىلىيىتى: ئىلغار ئىدىيىۋى ئاڭ-سېزىم ھەممە يەردە بىخ ئۇرۇپ، دېموكراتىك ھەرىكەتلەر ئەۋج ئالماقتا.
ئاڭسىز سۈپەت. ① ئېڭى يوق، ئاڭغا ئىگە ئەمەس، ئەقىل-ئىدراكسىز: ئاڭسىز ھايۋان. ئاڭسىز جانلىقلار. ② بىلىمسىز، چۈشەنمىگەن، بىلىم-سەۋىيىسى تۆۋەن، قالاق؛ مەدەنىيەتسىز: ئىدىيىۋى، سىياسىي تەربىيىنى يالغۇز ئاڭسىز كىشىلەرگىلا ئەمەس، بەلكى ئاڭلىق زىيالىلارغىمۇ ئىشلەش كېرەك. ③ مەقسەتسىز؛ قارىسىغا، تەخمىنەن: ئۇلار ئاڭسىز ھالدا بۇ ھەرىكەتكە قاتناشتى.
ئاڭسىزلىق ئىسىم. ① ئاڭنىڭ يۇقلۇقى، بىلىمسىزلىك: مەدەنىيەت جەھەتتىكى نادانلىق سىياسىي جەھەتتىكى ئاڭسىزلىققا ئېلىپ بارىدۇ. ② ＞پسىخولوگىيە＜ ئۆزى بىلمەي، مەقسەتسىز ئېلىپ بارغان ھەرىكەت.
ئاڭقارماق پېئىل. چۈشەنمەك، بىلمەك، سەزمەك، ھېس قىلماق: ئانا قىزىدىن: − بىرەر نەرسىنى ئاڭقىرالىدىڭمۇ؟ − دەپ سورىدى.
ئاڭقاۋ سۈپەت. ئەس-ھوشىنى دەرھال يىغىپ ئالالمايدىغان، گەپكە دەرھال چۈشىنىپ كېتەلمەيدىغان؛ بىخۇد، دۆت: ئاڭقاۋ ئادەم.
ئاڭقاۋلاشتۇرماق «ئاڭقاۋلاشماق» پېئىلىنىڭ مەجبۇرىي دەرىجىسى.
ئاڭقاۋلاشماق پېئىل. دۆتلەشمەك، بىخۇدلاشماق؛ كالۋالاشماق.
ئاڭقاۋلىق ئىسىم. دۆتلۈك، گالۋاڭلىق، بىخۇدلۇق: ئۇ ئاڭقاۋلىق قىلىپ، ھېساباتتا خاتالاشتى.
ئاڭقىرىشماق «ئاڭقارماق» پېئىلىنىڭ ئۆملۈك دەرىجىسى.
ئاڭقىرىلماق «ئاڭقارماق» پېئىلىنىڭ مەجھۇل دەرىجىسى.
ئاڭلاتماق ① «ئاڭلىماق» پېئىلىنىڭ مەجبۇرىي دەرىجىسى: ئۇ گېپىنى بىزگە ئاڭلاتماسلىق ئۈچۈن ئاۋازىنى قانچە پەسلىتىپ سۆزلىگىنى بىلەن، بىز يەنىلا ئاڭلاپ قالدۇق. ② رادىئو ياردىمى ئارقىلىق يەتكۈزمەك، تارقاتماق: شىنجاڭ خەلق رادىئو ئىستانسىسى يەنە بەش مىنۇتتىن كېيىن سەنئەت نومۇرلىرىنى ئاڭلىتىدۇ.
ئاڭلاشماق «ئاڭلىماق» پېئىلىنىڭ ئۆملۈك دەرىجىسى: ئۇلار ھېكايە ئاڭلاشماقتا ئىدى.
ئاڭلانماق «ئاڭلىماق» پېئىلىنىڭ مەجھۇل دەرىجىسى: يىراقتىن كىمنىڭدۇ ئەنسىز ئاۋازى ئاڭلاندى.
ئاڭلىتىش ئىسىم. رادىئو ئىستانسىسى ياكى رادىئو ئۇزېللىرىنىڭ ئاڭلىتىدىغان بىر قېتىملىق نومۇرلىرى: شىنجاڭ خەلق رادىئو ئىستانسىسى ئەتىگەن سائەت بەش يېرىمدا بىرىنچى قېتىملىق ئاڭلىتىشنى باشلايدۇ.
ئاڭلىتىلماق «ئاڭلاتماق» پېئىلىنىڭ مەجھۇل دەرىجىسى: ئۇنىڭ ئىش-ئىزلىرى رادىئودا ئاڭلىتىلدى.
ئاڭلىشىلماق ① «ئاڭلاشماق» پېئىلىنىڭ مەجھۇل دەرىجىسى. ② بىلىنمەك، ئۇقۇلماق، ئىپادىلەنمەك: مەقسەتنى قىسقا سۆزلەر بىلەن بايان قىلىشتا شۇنداق ئۇستىلىق كېرەككى، قىسقا يوللار ئارقىلىق كەڭرى پىكىرلەر ئېنىق ئىپادىلەنسۇن، ئوچۇق ئاڭلىشىلىپ تۇرسۇن.
ئاڭلىق ①  سۈپەت. ئاڭغا ئىگە، ئەقىل-ئىدراكلىق: ئادەم ئاڭلىق مەخلۇق. ②  سۈپەت. ئىجتىمائىي ھاياتنى، ئۆزىنىڭ مەۋقەسى ۋە تارىخىي بۇرچىنى توغرا چۈشىنىدىغان، چۈشەنگەن: − قىزىم سىز ئاڭلىق ۋە ياخشى ئىشچى، − دېدىممەن مۇمكىنقەدەر سىلىق سۆزلەشكە تىرىشىپ. ③ سۈپەت. ئىلمىي چۈشەنچىگە ئىگە، بىلىملىك، مەدەنىيەتلىك: خەيرۇللانىڭ ئانىسى ئاڭلىق ئايال بولغاچقا، ئوغلىنىڭ تاپقان لايىقىغا دەرھال رازى بولدى. ④  سۈپەت. ئاڭ، ئەقىل-ئىدراك بىلەن باغلانغان، ئەقىل-ئىدراك تەقەززاسى بىلەن قىلىنىدىغان: ئاڭلىق ھايات. ئاڭلىق ھەرىكەت. ⑤  رەۋىش. ئۆزلۈكىدىن، ئۆز ئىختىيارى بىلەن، مەقسەتلىك ھالدا، كۆرۈپ، بىلىپ تۇرۇپ: رەھبىرىي يولداشلار ئۆزىگە قاتتىق تەلەپ قويۇپ، خىلمۇخىل ناتوغرا ئىستىللارنى ئاڭلىق توسۇپ، ھەر مىللەت ئاممىسىغا ئۈلگە بولۇشى لازىم.
ئاڭلىقلىق ئىسىم. ئاڭ-سېزىمگە ئىگىلىك، توغرا قاراشقا ئىگە بولۇش: خەلقنىڭ قانۇنغا رىئايە قىلىش ئاساسىي جەھەتتىن ئاڭلىقلىق ئاساسىدا بولىدۇ.
ئاڭلىماق پېئىل. ① تاۋۇشنى ئاڭلاش ئورگىنى ئارقىلىق قوبۇل قىلماق: مۇزىكا ئاڭلىماق. دەرس ئاڭلىماق.＊ قىزىم ساڭا ئېيتاي، كېلىنىم سەن ئاڭلا (ماقال). ② بىلمەك، خەۋەر تاپماق، خەۋەردار بولماق، ۋاقىپلانماق: باھارخان ئۆلگەندىن كېيىن باقىنىڭ كېسىلى ئېغىرلىشىپ، ئورۇن تۇتۇپ يېتىپ قالغانلىقىنى ئاڭلىغانىدىم. ③ كۆڭۈل بۆلمەك، ئېتىبار بىلەن قارىماق، دىققەت-ئېتىبارىنى قاراتماق: ئاممىنىڭ پىكرىنى ئاڭلىماق. ＊ ئەخمەتجان قاسىمى بۇ ۋەكىللەر بىلەن كۆرۈشۈپ، خەلقنىڭ ياخشى تەلەپ-ئارزۇلىرىنى ئاڭلىدى. ④ قوبۇل كۆرمەك، ماقۇل بولماق: گەپ ئاڭلىماق. تەربىيە ئاڭلىماق. ⑤ ئاغزاكى تەنبىھ، دەككە، دەشنەم ۋە شۇ قاتارلىقلارنى ئىشىتمەك: سېنى دەپ ئاپامدىن بىرمۇنچە گەپ ئاڭلىدىم.
ئالا سۈپەت. ① ئاق-قارا، ئاساسەن ئاق بىلەن باشقا رەڭنىڭ ئارىلىشپ كېلىشىدىن ھاسىل بولغان (ھايۋانلار ھەققىدە): ئالا ئات. ئالا كالا. ＊ ئادەمنىڭ ئالىسى ئىچىدە، ھايۋاننىڭ ئالىسى تېشىدا (ماقال). ② ھەر خىل رەڭلىك ياكى يوللۇق؛ چىپار: ئالا بەقەسەم. ئالا كۆڭلەك. ئالا بالداق. ③  كۆچمە مەنىسى:  باراۋەر، تەكشى ئۈنۈپ چىقمىغان، شالاڭ؛ بىر يەردە بار، بىر يەردە يوق: ئالا بۇغداي. ④ بىر خىل ئەمەس، يامان: ئالا كۆڭۈل. ئالا نىيەت.
ئالا چەكمەن ئالدىراشلىق، ھەيرانلىق ياكى خاپىلىقتىن چىرايى ئۆزگەرگەن، كۆزلىرى يوغان-كىچىك ئېچىلغان: ئۇنىڭ كۆزلىرى ئالا چەكمەن بولۇپ بۇرنىنىڭ تۆشۈكى كېڭەيگەنىدى.
ئالا قاپ سۈپەت. يالغان-ياۋىداق سۆزلەيدىغان، راست-يالغان بىلەن كىشىلەرنى قايمۇقتۇرىدىغان: ئالا قاپ ئادەم.
ئالا قاغا ① قارا ۋە كۈل رەڭ بىر تۈرلۈك قاغا. ②   خەۋەر تارقاتقۇچى، گەپ توشۇغۇچى: بۇ گەپنى نەدىن ئاڭلىدىڭ دەپ سورىسام، بىر ئالا قاغىدىن، دەپ جاۋاب بەردى ئۇ قۇلىقىمغا پىچىرلاپ.
ئالا قانات گەپ-سۆزى، ھەرىكىتى تۇراقسىز، ھەممە ئىشتا بار، تىنىم تاپمايدىغان: پۇل ئۇتۇۋالغۇچى مەندىن چوڭ ھەم كۈچلۈك، ئۇچىغا چىققان ئالا قانات ئىدى.
ئالا قول بىر قوللۇق ئەمەس، ئالغۇ-بەرگۈدە بارەۋەر مۇئامىلە تۇتمايدىغان: ئالا قول ئادەم.
ئالا گەدەن تەربىيە كۆرمىگەن، ھەددىدىن ئوشۇق قوپال ۋە قاتتىق مۇئامىلە قىلىدىغان: ھوي، قاپاق باش ئالاگەدەن، سىلىگە ئوخشاش بوھتان چاپلاپ خەقنىڭ قېنىنى شوراۋاتقىنىم يوق، تىللىرىنى ئوڭشاپ گەپ قىلسىلا.
ئالا ئۆپكە تۇرالغۇسىز؛ ئىشنى ئالدىراپ-تېنەپ چالا قىلىدىغان: ئالائۆپكە ئادەم.
ئالا-بۇلا ① ئاق ۋە باشقا ھەر خىل رەڭ ئارىلاشقان : بىر يېرى ئاق، بىر يېرى باشقا رەڭدە: ئۇ بىر قولى بىلەن چېكىسىنى تىرەپ، ئىككىنچى قولىنى بالا يۆگەلگەن ئالا-بۇلا كۆرپىگە قويۇپ ئولتۇراتتى. ②   تۇتۇرۇقسىز، تۇتامى يوق، تاققا-تۇققا: ئۇ ئالا-بۇلا سۆزلەپ قالدى. ③ خۇسۇسىيەتلىرى جەھەتتىن بىر خىل بولمىغان؛ ھەر خىللىققا ئىگە: ئومۇمىي جەھەتتىن ئېيتقاندا، تەجرىبە تەنقىدچىلىكى بىر «ئالا-بۇلا ئارىلاشما».
ئالا-بۇلىماچ «ئالا-بۇلا»غا قاراڭ: ئۇلار ئېغىز بۇرۇنلىرىغا ماسكا تارتىپ، يۈزلىرىگە ئالا-بۇلىماچ قىلىپ جياۋبۇ چاپلىۋاپتۇ.
ئالارمەن ①  سۈپەت. «ئالماق» پېئىلىنىڭ كەلگۈسى زامانⅠشەخس بىرلىك ساندا تۈرلەنگەن شەكلى. ②  ئىسىم. مال ياكى نەرسە-كېرەك سېتىۋالغۇچى، خېرىدار بولغۇچى كىشى: بېرەرمەننىڭ بېشىنى ئالارمەن ئوڭشاپتۇ (ماقال). ③  ئىسىم.  باشقىلارغا قىلچە نەرسە ئۆتكۈزمەيدىغان، باشقىلارنىڭ پۇلى، مال-مۈلكىنى ئالسام دەپ تۇرىدىغان كىشى.
ئالاقە ئىسىم.］ئەرەبچە［ ① ئۆزئارا مۇناسىۋەت مۇئامىلە، باردى-كەلدى، ئىچكى-تاشقى باغلىنىش: دوستلۇق ئالاقىسى. سودا ئالاقىلىرى. ئالاقە باغلىماق. ئالاقە قىلماق. ② ئىككى نۇقتا ياكى ئىككى ئارىلىقتا تۇرۇپ خەۋەرلىشىش، باغلىنىش ۋاسىتىسى: تېلېفون ئالاقىسى. ئالاقە يوللىرى. ③ يىگىت، قىز ياكى ئەر-خوتۇن ئوتتۇرىسىدىكى قەلبداشلىق تۇيغۇ، كەيپىيات؛ ئىشق-مۇھەببەت؛ جىنسىي مۇناسىۋەت: بۇ ئۈزۈكلەرنىڭ ئىگىلىرى خۇددى سىلەرگە ئوخشاش مەن بىلەن ئالاقىدە بولغان، دەپتۇ ھېلىقى ئايال. ④ بىرەر ئىدارە، تەشكىلاتنىڭ تونۇشتۇرۇش ياكى ئىسپات خېتى: سەن كەنتنىڭ ئالاقىسىنى ئېلىپ يېزىغا بارغىن.
ئالاق-جالاق ئېگىز-پەس، غەلىتە، تېنەپ-تەمتىرەپ؛ باش-ئايىغى يوق؛ قورقۇنچلۇق: قازى ئالاق-جالاق بولۇپ قۇلاقلىرىغىچە قىزىرىپ كەتتى.
ئالاقزادە رەۋىش. نېمە قىلىشنى ئېنىق بىلمەي تېنەپ-تەمتىرەپ، ئالاق-جالاق ھالەتتە، قورققان ھالدا: دۈشمەنلەر ئالاقزادە بولۇشۇپ ئوقنى قاياققا قارىتىپ ئېتىشنى بىلمەي قالغانىدى.
ئالاقزادىلەشمەك پېئىل. ئالاقزادە بولماق، ئالاقزادە ھالەتكە كېلىپ قالماق: دۈشمەن ئەسكەرلىرى ئالاقزادىلىشىپ قايسى تەرەپكە قېچىشنى بىلەلمەي تەمتىرەپ قالدى.
ئالاقزادىلىك ئىسىم. ئالاقزادە بولۇش، ئالاقزادىلىشىش: يامۇل ئىچى ئالاقزادىلىككە تولدى.
ئالاقىچى ئىسىم. ئالاقىلەشكۈچى خادىم، ئالاقە ئىشلىرى خىزمەتچىسى.
ئالاقىچىلىك ئىسىم. ئالاقىلىشىش ئىشى: ئۇ ئۇزۇن يىللاردىن بېرى ئالاقىچىلىك بىلەن شۇغۇللانماقتا.
ئالاقىدار سۈپەت.］ئەرەبچە+پارىسچە［ مۇناسىۋىتى، ئالاقىسى بار: ھۆكۈمەت خىزمىتى ۋە ئىقتىسادىي خىزمەتكە ئالاقىدار چوڭ-چوڭ مەسىلىلەرگە دائىر سىياسەتلەرنى يەنىلا پارتىيە بەلگىلىشى لازىم.
ئالاقىسىز سۈپەت. ئالاقىسى، مۇناسىۋىتى، تەسىرى يوق، مۇناسىۋەتسىز: بۇ ئىش ئۇنىڭ بىلەن ئالاقىسىز.
ئالاقىلەشتۈرمەك «ئالاقىلەشمەك» پېئىلىنىڭ مەجبۇرىي دەرىجىسى.
ئالاقىلەشمەك مۇناسىۋەت، ئالاقە ئورناتماق؛ باردى-كەلدى، ئالدى-بەردى قىلماق: ئۇ بىز بىلەن داۋاملىق ئالاقىلىشىپ تۇراتتى.
ئالاقىلىك سۈپەت. ئالاقىسى بار، ئالاقە ئورناتقان، ئالاقىدار: بۇ ئىشلار بىر-بىرى بىلەن ئالاقىلىك.
ئالاقىۋاز سۈپەت. ئالاقىگىلا تايىنىدىغان، ئالاقە ئارقىلىقلا ئىش بېجىرىشنى ئادەت قىلىۋالغان: ئالاقىۋاز ئادەم.
ئالاقىۋازلىق ئىسىم. ئالاقە بىلەن ئىش قىلىشقىلا تايىنىدىغان ئادەت: تۆۋەنگە چۈشۈپ تەكشۈرۈپ تەتقىق قىلمايدىغان، ئالاقىۋازلىققا يۆلىنىدىغان يامان ئىش ئىستىلىنى تۈزىتىش لازىم.
ئالاڭ سۈپەت. ئارىسىغا زىرائەت ياكى باشقا ئۆسۈملۈكلەر ئۈنمىگەن، بوش، ئالا، ئاق: ئالاڭ يەر.
ئالاڭغۇ سۈپەت. تەكشى ئەمەس، تەكشى بولمىغان؛ ئېگىز-پەس ياكى ئۇزۇن-قىسقا: ئۇ ئىشلار بوۋاينىڭ يەكتىكىنىڭ ئىچىدە ئالاڭغۇ ئۇرۇۋاتقان ئاجىز يۈرىكىدە ئۆچمەس ئىزلارنى قالدۇرغان.
ئالاڭغۇلۇق ئىسىم. تەكشى ئەمەس، قالايمىغان ھالەت.
ئالاڭقا سۈپەت. زىچ، قويۇق ئەمەس؛ ئۇ يەردە-بۇ يەردە، شالاڭ.
ئالاڭلىماق پېئىل. ھەيران بولماق؛ ئاڭقىرالماي قالماق؛ ئالاقزادە بولماق: ئايروپىلان بۇلۇتنىڭ ئۈستىدە ئۇچۈشقا باشلىغاندىن كېيىن، مەتتوختەم ئايروپىلاننىڭ ئىچىدىكى نەرسىلەرگە ئالاڭلاپ قاراشقا باشلىدى.
ئالامەت］ئەرەبچە［ ①  ئىسىم. بەلگە، نىشانە، ئىپادە، ئىشارە: ئېلىش ئالامىتى. كۆپەيتىش ئالامىتى. ＊ زۇنۇن قادىر ھېكايىلىرىدا پېرسوناژ خاراكتېرىنىڭ بىز ئېيتقان بۇ مۇھىم ئالامەتلىرىنىڭ ھەممىسى تېپىلىدۇ. ②  سۈپەت. ناھايىتى ئاجايىپ: بۈگۈن ناھايىتى ئازادە كيىنگەن بىر شاھزادە، ئالامەت كېلىشكەن بىر زور ئارغىماق ئاتنى مېنىپ كېلىپ، چاپقانچە 20-پەلەمپەيگىچە چىقتى.
ئالامەتلىك سۈپەت. ئالامىتى بار، ئالامەتكە ئىگە، بەلگىسى، ئىشارىسى بار: كۆپ ئالامەتلىك تەڭلىمىلەر.
ئالاھازەل رەۋىش.］ئەرەبچە［ («ئالاھازەلقىياس» سۆزىنىڭ قىسقارغان شەكلى) تەخمىنەن، قىياس قىلىنىشىچە، مۆلچەرلىنىشىچە: ئارىدىن ئالاھازەل ئىككى ئاي ئۆتكەندە، سايلانغانلار رەسمىي ئېلان قىلىندى.
ئالاھازەلقىياس رەۋىش.］ئەرەبچە［ مۆلچەرلىنىشىچە، قىياس قىلىنىشىچە، تەخمىنەن: ئالاھازەلقىياس بۇ يەردە جىق ماجىرا بولىدۇ.
ئالاھىدە سۈپەت.］ئەرەبچە［ ① باشقىلاردىن پەرقلىق، ئايرىم: ئالاھىدە تاۋارلار. ∥ بۇ ئاتلار ئالاھىدە بېقىلىدىغان ئاتلار بولۇپ، خالىغان جايدا ئوتلىشى شەرت ئىدى. ② ئۆزىگە خاس، مەخسۇس: ژۇرنالنىڭ ئالاھىدە سانى.∥ ئۇكام غالىبجان، مەن سىزنى ئالاھىدە يوقلاپ كەلدىم.
ئالاھىدىلەشتۈرمەك «ئالاھىدىلەشمەك» پېئىلىنىڭ مەجبۇرىي دەرىجىسى.
ئالاھىدىلەشمەك پېئىل. ئالاھىدىلىككە ئىگە بولماق، ئالاھىدە پەرقلەنمەك: ئادەم تولىمۇ ئالاھىدىلىشىپ كەتكەندە، كىشىلەردىن ئايرىلىپ قالىدۇ.
ئالاھىدىلىك ئىسىم. پەرقلىق خۇسۇسىيەت، بەلگىلىك ئارتۇقچىلىق، مەخسۇس ئايرىملىق: بىز ھەممە خىزمەتتە شىنجاڭنىڭ مىللىي رايونلۇق ئالاھىدىلىكىنى كۆزدە تۇتمايدىغان بولساق، خىزمەتلەرنى ياخشى ئىشلىيەلمەيمىز.
ئالايتماق «ئالايماق» پېئىلىنىڭ مەجبۇرىي دەرىجىسى: نېمە كارىڭ دېدى ئۇ كۆزلىرىنى ئالايتىپ.
ئالايللىدا «مىسال قىلىپ باقايلى، مەسىلەن، پەرەز قىلايلى» دېگەن مەنىلەردە كېلىدۇ.
ئالايلى تىركەلمە.  «ئالايلۇق»قا قاراڭ.
ئالايماق پېئىل. كۆزنى يوغان ئېچىپ، چەكچىيىپ قارىماق، چەكچەيمەك: ھۈسەن ئاكا بۇ سۆرۈن تەلەتلەرگە غەزەپ بىلەن ئالايدى.
ئالايىتەن رەۋىش. ئالاھىدە، مەخسۇس، ئايرىم تەييارلىق بىلەن؛ شۇنىڭ ئۈچۈنلا: مەنمۇ قىز بىلەن تەڭ سومكامدىن ئالايىتەن تەييارلانغان بىر دەستە گۈلنى چىقىرىپ قەبرىگە قويدۇم.
ئالە «ئالماق» پېئىلىنىڭ Ⅲ شەخس بىرلىك ساندىكى بۇيرۇق-ئۈمىد رايى.
ئالە شەرىڭنى ① ھەممىسى ساڭا ھېساب، ھەممىسى ساڭا قالسۇن. ② قارا بۇنى، بەللى.
ئالەت ئىسىم.］ئەرەبچە［ ① جابدۇق، قورال، سايمان. ② ئەرلەرنىڭ جىنسى ئەزاسى.
ئالەم ئىسىم.］ئەرەبچە［ ① پۈتۈن مەۋجۇدات، بارلىق كائىنات، دۇنيا، پۈتۈن جاھان: كوڭكا؟ توۋا ئالەم پەيدا بولغاندىن بۇيان بۇ يەرگە كوڭكىنىڭ بىرىنچى قېتىم كېلىشىغۇ بۇ؟ ② بۇ دۇنيا: ئالەمدىن ئۆتمەك. ئالەمدىن كەتمەك. ③ ۋەزىيەت، ھالەت: ئەجەبمۇ زامان بولدى، ئالەم چۆرگىلەي دەيدۇ، يۈرەكتىكى زەرداب سۇ قانغا ئۆرگىلەي دەيدۇ (قوشاق). ④   ۋاقىت، زامان: ئەخمەت بۇ يەردىن كەتكىلى نە ئالەم بولدى؟
ئالەم ئايروپىلانى ئالەم بوشلۇقىدا، يەر شارى بىلەن پىلانېتىلار ئارىسىدا قاتنايدىغان ئايروپىلان.
ئالەم كېمىسى كۆپ ئۈگىلىك راكېتىلىق قاتناش قورالى. يەر شارىدىن قويۇپ بېرىلگەندە ئالەم بوشلۇقىدا قاتناپ يۈرەلەيدىغان ئۇچۇش ماشىنىسى.
ئالەمنى باشقا كىيمەك ھېچنېمىدىن تەپ تارتماي، بىلگىنىنى، خالىغىنىنى قىلماق.
ئالەمنى بىر ئالماق ھەممە يەرگە ئاڭلانماق: ئۇنىڭ ۋايجان دەپ ۋارقىرىغان ئاۋازى ئەلەمنى بىر ئالدى.
ئالەمنى مالەم قىلماق قالايمىغان ھەرىكەت ۋە ۋارقىرىغان ئاۋاز بىلەن ئەنسىزلىك پەيدا قىلماق: بۇنىڭدىن خەۋەر تاپقان ئانا بولسا ئالەمنى مالەم قىلىپتۇ.
ئالەمبەخش سۈپەت.〕ئالەم+بەخش〔 ئالەم بەخش ئەتكەن؛ ئالەمچە زور: ئۇلۇغۋار بۇ نامنىڭ تەرىپى ئۈچۈن، ئالەمبەخش سۆيگۈدىن يازىمەن خالاس.
ئالەمچە سۈپەت. ئالەمگە تەڭ كېلىدىغان، ناھايىتى كەڭ، ناھايىتى كۆپ: ۋەتەندۇر بىز مىليون پەرزەنتكە ئانا، ۋەتەندۇر مۇقەددەس مەڭگۈ باشپاناھ، ئوغلىمەن، دېمەككى مۇھەببىتىمنى ئالەمچە بار دېسەم ئاز كېلەر يانا.
ئالەمشۇمۇل سۈپەت.］ئەرەبچە+پارىسچە［ خەلقئارا ئەھمىيەتكە ئىگە بولغان، ئەھمىيىتى ئىنتايىن چوڭ؛ جاھانشۇمۇل: تارىخىمىزدا ئالەمشۇمۇل داستانلارنىڭ ئالتۇن بەتلىرىگە پۈتۈلگەن قىز-يىگىتلەر ئاز ئەمەس.
ئالەمشۇناس ئىسىم.］ئەرەبچە+پارىسچە［ ئالەمشۇناسلىق بىلەن شۇغۇللانغۇچى.
ئالەمشۇناسلىق ئىسىم. ئاسترونومىيىلىك كۆزىتىش ماتېرىياللىرى ۋە فىزىكىلىق قانۇنىيەتلەر ئاساسىدا ئالەم بوشلۇقىدىكى ماددىلارنىڭ تارقىلىشى، ھەرىكىتى، ئۆزگىرىشى ۋە ئالەم بوشلۇقىنىڭ گېئومېتىرىيىلىك ئالاھىدىلىكى قاتارلىق بىر قاتار مەسىلىلەرنى تەتقىق قىلىش كەسپى.
ئالەملىك سۈپەت. ئالەمگە ئاتالغان، ئالەمگە بېغىشلانغان: ئۇ ئالەملىك. ئىككى ئالەملىك.
ئالەمىي سۈپەت.］ئەرەبچە［ دۇنياۋى، پۈتۈن ئالەمگە تەئەللۇق: قۇشنى ئەگىشىپ يۈرگەن كىشىلەر يۈگۈرۈپ كېلىپ: ۋاي ئالەمىي خان، مۇبارەك بولسۇن دېيىشىپ ھۆرلىقانى خان ئوردىسىغا ئەكىتىپتۇ.
ئالبان ئىسىم.＞ئىرقشۇناسلىق＜ شۇ نام بىلەن ئاتالغان مىللەت ۋە شۇ مىللەتكە مەنسۇپ كىشى. ئۇلار ئالبانىيە دۆلىتىنىڭ ئاساسىي ئاھالىسىنى تەشكىل قىلىدۇ.
ئالبانچە ①  سۈپەت. ئالبانلارغا، ئالبان خەلقى ۋە مەدەنىيىتىگە ئائىت، ئالبان خەلقىگە خاس: ئالبانچە ئۇسسۇل، ئالبانچە ئادەت. ②  ئىسىم. ئالبان تىلى ياكى يېزىقى: ئالبانچە سۆزلىمەك.
ئالبوم ئىسىم.］رۇسچە＞فرانسوزچە［ خاتىرە ئۈچۈن چۈشكەن فوتو سۈرەتلەر، ئاتكىرىتكىلار ياكى ھەر خىل ماركىلار توپلام قىلىپ چاپلانغان قېلىن مۇقاۋىلىق دەپتەر.
ئالبوملۇق سۈپەت. ئالبومى بار، ئالبومغا ئىگە بولغان.
ئالپىنىزم ئىسىم.］رۇسچە［＞تەنتەربىيە＜ تاغ چوققىلىرىغا، مۇز تاغلارغا چىقىش سپورتى.
ئالپىنىست ئىسىم.］رۇسچە［＞تەنتەربىيە＜ تاغ چوققىلىرىغا ۋە مۇز تاغلارغا چىقىش سپورتى بىلەن شۇغۇللىنىدىغان تەنھەرىكەتچى.
ئالتاي ئىسىم.］ئالتە+ئاي［＞جۇغراپىيە＜ شىمالىي شىنجاڭدىكى بىر ۋىلايەتنىڭ نامى.
ئالتاي تېغى＞جۇغراپىيە＜ خەنزۇچە تارىخىي كىتابلاردا ئالتاي تېغى «金山» (ئالتۇنتاغ) دېيىلىدۇ. بۇ سۆز تاغنىڭ گۈزەللىكىنى ۋە بايلىقىنى ناھايىتى ئوبرازلىق ئىپادىلەپ بەرگەن. تۈركىي مىللەتلەرنىڭ، جۈملىدىن تۈركىي مىللەتلەرنىڭ تەركىبىي قىسمى بولغان ئۇيغۇرلارنىڭ ئانا ماكانى بولۇپ، تۈركىي مىللەتلەر ئەڭ قەدىمكى زامانلاردىن تارتىپ مۇشۇ يەردە ياشاپ چارۋىچىلىق بىلەن شۇغۇللىنىپ كەلگەن. ئالتاي تاغ تىزمىلىرى شىنجاڭ ئۇيغۇر ئاپتونوم رايونىنىڭ شىمالىغا جايلاشقان، شۇنداقلا ئاسىيانىڭ ئوتتۇرىسىدىكى چوڭ تاغ تىزمىلىرىدىن بولۇپ، ئۇنىڭ غەربىي شىمالدىن شەرقىي جەنۇبقا قاراپ سوزۇلغان ئۇزۇنلۇقى 2000 كىلومېتردىن ئوشۇق، غەربىي شىمال قىسمى قازاقىستان، شەرقىي جەنۇب قىسمى جۇڭگو بىلەن موڭغۇلىيە خەلق جۇمھۇرىيىتىنىڭ چېگرىسىغا جايلاشقان. ئۇنىڭ ئەڭ ئېگىز چوققىسى بېلوخا چوققىسى بولۇپ، دېڭىز يۈزىدىن 4620 مېتىر ئېگىز. جۇڭگو موڭغۇلىيە چېگرىسىدىكى دوستلۇق چوققىسى دېڭىز يۈزىدىن 4374 مېتىر ئېگىز. ئالتاي تاغ تىزمىلىرىدا كېڭىيىۋاتقان ھازىرقى زامان مۇزلۇقلىرى بار. تاغ غەربىي شىمالدىن شەرقىي جەنۇبقا قاراپ تەدرىجىي تۆۋەنلەيدۇ، ئۇنىڭ ئېگىزلىكى 3000 ～ 3500 مېتىرغا ئايلىنىدۇ. تاغ ئومۇرتقا سىزىقىنىڭ ئوتتۇرىچە ئېگىزلىكى 3000 مېتىرغا يەتمەيدۇ. ئۇنىڭ جەنۇبىي يانباغرىنىڭ قار سىزىقى 3200 ～ 3300 مېتىر. تاغنىڭ 1100 مېتىردىن تۆۋەن قىسمىنى ياپيېشىل ئوتلاق بەلبېغى قاپلاپ تۇرىدۇ. بۇ يەردە ئاساسلىق ئورمان تۈرلىرىدىن سىبىرىيە قارىغىيى، سوغۇققا چىداملىق شەمشاد، قىزىل قارىغاي، قېيىن، تاغ تېرىكى قاتارلىق دەرەخلەر ئۆسىدۇ. 2300 مېتىردىن ئېگىز قىسمى سازلىق ۋە ئوتلاق بەلبېغى قاپلاپ تۇرىدىغان ياخشى يايلاق.ئالتاي تاغ تىزمىسىنىڭ مەنزىرىسى ئىنتايىن گۈزەل، ئۇ رەڭگارەڭ تاغ گۈللىرى پورەكلەپ ئېچىلىپ تۇرىدىغان مەنزىرىلىك جاي، شۇنداقلا شىنجاڭنىڭ ئاساسلىق چارۋا مال ۋە ياغاچ ماتېرىيال بازىسى. ئالتاي تاغ تىزمىلىرىنىڭ سۇ مەنبەسى مول. بىراق، ئۇنىڭدىن تولۇق پايدىلىنىش ئىمكانىيىتى بولمايۋاتىدۇ. ھەر يىلى 10 مىليارد كۇب مېتىر سۇ قازاقىستانغا ئېقىپ چىقىپ كېتىدۇ. ئۇنىڭدىن باشقا، بۇ تاغدا يەنە ياۋايى ھايۋان تۈرلىرى كۆپ بولۇپ، تۈلكە، بۆرە، ئېيىق، توشقان، مۈشۈكياپىلاق، قىرغاۋۇل قاتارلىق ھايۋانلار بار. قىممەتلىك دورا ماتېرىياللىرىدىن بوغا مۆڭگۈزى، سوغۇر، سېسىق ئوت، كەترا، سوغىگۈل، تاغ لەيلىسى، ھىڭ، چۈچۈكبۇيا، چاكاندا، ئۇچارچاشقان مايىقى قاتارلىق 40 نەچچە خىلى بار.ئالتاي تاغلىرىدىن يەنە كۆمۈر، تۆمۈر، ئالتۇن، مىس، نېكىل، خروم، بېرال، چىرىمتال، ھاكتېشى، كرىستال تاش، مەرۋايىت تاش، بارست قاتارلىق 56 خىل كان بايلىقى تېپىلدى. كېپەك ئالتۇن بايلىقىمۇ ئىنتايىن مول، شۇڭا «ئالتايدا بار 72 جىلغا جىرا، چىقار ئالتۇن جىلغىلار ئارا» دېگەن گەپ تارقالغان. ئالتاي تېغىدىكى دەريا كۆللەردە يەنە قىزىلبېلىق، ئاقبېلىق، ۋۇچاڭ بېلىقى، سومول بېلىقى ۋە مەشھۇر قىلتىرىقسىز بېلىق قاتارلىق ھەرخىل بېلىقلار چىقىدۇ.
ئالتە بەشتىن كېيىن، يەتتىدىن بۇرۇن كەلگەن سان: ئالتە ئوغۇل. ئالتا قوي. ئالتە نان.
ئالتە پاتمان ناھايىتى كۆپ، ناھايىتى زور؛ ئارتۇقچە: ئالتە پاتمان گەپ.
ئالتە توك-توك بىرنەچچىلا؛ ئازغىنا: خەلق كۈچى قۇدرەتلىك، يېڭىلمەستۇر جاھاندا، «ئالتە توك-توك» خائىننىڭ ئىغۋاسىغا ئىشەنمە.
ئالتە كۈنلۈك ئالەم تېز ئۆتۈپ كېتىدىغان، ئۇزۇن بولمىغان ھايات: 60مەن سېنى پاناھ تارتىپ ئايۋانىڭدا ياتايمۇ، 60ئالتە كۈنلۈك ئالەمدە سېنىڭ دەردىڭنى تارتايمۇ.
ئالتەيلەن سان. ئالتە كىشى، ئالتە ئادەم.
ئالتۇن ①  ئىسىم.＞خىمىيە＜ مېتال ئېلېمېنت. بەلگىسى Au(Aurum). رەڭگى قىزغۇچ سېرىق، سۇزۇلۇشچان، خىمىيىۋى خۇسۇسىيىتى تۇراقلىق، پۇل ۋە زىننەت بۇيۇملىرى ياسىلىدىغان قىممەت باھالىق، ئەتىۋار مېتال؛ زەر. تىبابەتتە دورا سۈپىتىدە ئىشلىتىلىدۇ. ئۇنىڭ كاندىن چىقىدىغان مەدنىنىڭ تەبىئىتى مۆتىدىل ئىسسىققا مايىل. يۈرەكنى قۇۋۋەتلەپ، كۆڭۈلنى خۇشاللاندۇرۇش، زېھنىنى ئېچىش، غەم ئەندىشە، بەدەن ئاجىزلىقى، بوۋاسىر، قان تولغاق، تۇتقاقلىق، قان قۇسۇش، ئېغىز پۇراش، كۆز ياشاڭغۇراش قاتارلىقلارغا ئىشلىتىلىدۇ. دوۋسۇنغا ئەكس تەسىر قىلىدۇ. ھەسەل، ھەببۇلئاس، شاھى بەللۇت قاتارلىقلار بىلەن قوشۇپ ئىستىمال قىلىنىدۇ. ② سۈپەت.   قىممەتلىك، بىباھا، گۈللەنگەن، تەڭدىشى يوق: ئالتۇن دەۋر. ئالتۇن پەسىل. ③  سۈپەت.  ئالتۇنغا ئوخشاش سارغۇچ قىزىل: ئەتىياز قۇياشى ئالتۇن نۇرلىرى بىلەن قارلىق دالىلارنى نۇرلاندۇرۇشقا باشلىدى.
ئالتۇنشاخ ئىسىم.〕ئالتۇن+شاخ〔＞بوتانىكا＜ مۇرەككەپ گۈللۈكلەر ئائىلىسىگە كىرىدىغان كۆپ يىللىق، سامان غوللۇق ئۆسۈملۈك. گۈلى سېرىق رەڭدە بولۇپ، كۈزدە ئېچىلىدۇ. مەنزىرە ئۆسۈملۈكى ئورنىدا ئىشلىتىلىدۇ. پۈتۈن تېنىدىن سېرىق رەڭ بوياق ئايرىشقا ۋە دورا ياساشقا بولىدۇ. دورىسىنىڭ تەبىئىتى سوغۇق، تەمى چۈچۈمەل بولۇپ، ئىسسىقلىق، زەھەر ۋە ئىششىق قايتۇرىدۇ. گال ئاغرىقى، زۇكامدىن قىزىش ۋە يارا-جاراھەت قاتارلىق كېسەللەرنى داۋالاشتا ئىشلىتىلىدۇ.
ئالتۇنگۈل ئىسىم.〕ئالتۇن+گۈل〔 ① ＞بوتانىكا＜ ئېيىقتاپان ئائىلىسىدىكى كۆپ يىللىق، سامان غوللۇق ئۆسۈملۈك. يوپۇرمىقىنىڭ ئۇزۇن ساپىقى بار، يوپۇرمىقى بەش بۇرجەك شەكلىدە بولىدۇ، ياز پەسلىدە چېچەكلەيدۇ، گۈلى چوڭ بولىدۇ، مەنزىرە ئۆسۈملۈكى قىلىنىدۇ، گۈلى دورىغا ئىشلىتىلىدۇ. ② ئاياللارنىڭ ئىسمى.
ئالتۇنگۈللۈك سۈپەت. ئالتۇنگۈل سۈرىتى چۈشۈرۈلگەن ياكى ئالتۇنگۈل سۈرىتى بېسىلغان: ئالتۇنگۈللۈك رەخت.
ئالتۇنلۇق ئىسىم. ① ئالتۇنى بار، ئالتۇنغا ئىگە، ئالتۇن چىقىدىغان يەر: ئالتۇنلۇق ئۆيدىن كۆڭۈلنىڭ تىنچلىقى ياخشى (ماقال). ② ئۇلۇغلار مازارلىقى.
ئالتىئاتار سۈپەت.〕ئالتە+ئاتار〔 ئالتە تال ئوق يەيدىغان، ئالتە ئوقلۇق: ئالتىئاتار تاپانچا.
ئالتىلىك سۈپەت. ئۈستىگە «6» بەلگىسى چۈشۈرۈلگەن؛ «6» ئۆلچەم قىلىنغان: ئالتىلىك تاپان.
ئالتىنچى سان. تەرتىپى بەشىنچىدىن كېيىن يەتتىنچىدىن ئىلگىرى بولغان: ئالتىنچى ئاي. ئالتىنچى رەت.
ئالتىنچىلىك ئىسىم. ئالتىنچى ئورۇن، دەرىجە: ئالتىنچىلىككە ئېرىشمەك.
ئالجىتماق «ئالجىماق» پېئىلىنىڭ مەجبۇرىي دەرىجىسى.
ئالجىرىيە＞جۇغراپىيە＜ ئالجىرىيە دېموكراتىك خەلق جۇمھۇرىيىتى ئافرىقىنىڭ غەربىي شىمالىغا جايلاشقان بولۇپ، يەر مەيدانى 2 مىليون 381 مىڭ 741 كۋادرات كىلومېتر كېلىدۇ. ئاھالىسىنىڭ مۇتلەق كۆپ قىسمىنى ئەرەبلەر، قالغان قىسمىنى پارپالار، بەزى ياۋروپالىقلارنىڭ ئەۋلادلىرى تەشكىل قىلىدۇ. ئەرەب تىلى دۆلەت تىلى بولۇپ، فرانسۇز تىلى ئومۇميۈزلۈك قوللىنىلىدۇ، ئىسلام دۆلەت دىنى ھېسابلىنىدۇ.60ئالجىرىيىدە مىلادىدىن بۇرۇنقى Ⅲ ئەسىردە ئىككى پارپا پادىشاھلىقى قۇرۇلغان. مىلادى Ⅶ ئەسىردە ئەرەبلەر بېسىپ كىرگەندىن كېيىن، يەرلىك پارپىلارنىڭ كۆپ قىسمى ئەرەبلىشىپ كەتكەن. ⅩⅥ ئەسىردە ئوسمان تۈرك ئىمپېرىيىسىنىڭ بىر ئۆلكىسى بولغان. 1830-يىلى فرانسىيە بېسىۋالغان. 1954-يىلى 11-ئاينىڭ 1-كۈنى فرانسىيىگە قارشى قۇراللىق قوزغىلاڭ پارتلىغان. 1958-يىلى 9-ئاينىڭ 19-كۈنى ئالجىرىيە جۇمھۇرىيىتى ۋاقىتلىق ھۆكۈمىتى قۇرۇلغان. 1962-يىلى 7-ئاينىڭ 3-كۈنى مۇستەقىللىق جاكارلاپ، ئالجىرىىيە دېموكراتىك خەلق جۇمھۇرىيىتىنى قۇرغان. 1958-يىلى 12-ئاينىڭ 20-كۈنى دۆلىتىمىز بىلەن دىپلوماتىك مۇناسىۋەت ئورناتقان.60ئالجىرىيىنىڭ نېفىت زاپىسى بىر مىليارد 200 مىليون توننا، تەبىئىي گاز زاپىسى 3 تىرلىيون 800 مىليارد كۇپ مېتىر بولۇپ، تەبىئىي گازى سابىق سوۋېت ئىتتىپاقى، ئىران ۋە ئامېرىكىدىن قالسىلا دۇنيا بويىچە تۆتىنچى ئورۇندا تۇرىدۇ. نېفىت ۋە تەبىئىي گاز سانائىتى ئالجىيىرىنىڭ ئىقتىسادى تۈۋرىكى ھېسابلىنىدۇ. ئۇندىن باشقا ئالجىرىيە قول ھۇنەرۋەنچىلىكنىڭ تارىخى ئۇزۇن بولۇپ، مەھسۇلاتلىرى دۇنياغا داڭلىق، ئاشلىقتا ئۆزىنى تەمىنلىيەلمەيدۇ.60ئاساسلىق شەھەرلىرى: ① ئالجېر، دۆلەت پايتەختى، دۆلەتنىڭ سىياسىي، ئىقتىساد، سودا، قاتناش ۋە مەدەنىيەت مەركىزى. ② ئوللاند، ئىككىنچى چوڭ شەھىرى ۋە پورتى. ③ كونستانتن، قەدىمىي شەھەر بولۇپ، قول ھۈنەرۋەنچىلىكى مەشھۇر.
ئالجىشماق «ئالجىماق» پېئىلىنىڭ ئۆملۈك دەرىجىسى: ئۇلار راستتىنلا ئالجىشتى، بولمىسا، مۇشۇ گەپلەرنى قىلىپ يۈرۈشەمدۇ.
ئالجىماق پېئىل. خىيالىغا كەلگەننى دەيدىغان بولۇپ قالماق؛ ئەس ھوشىنى يوقاتماق: ئالجىپ قالدىڭمۇ، ساۋۇت! − دېدىم مەن غەزەپلىنىپ. — نېمە دەۋاتىسەن، ھەي، ئەبلەخ!
ئالچاڭ سۈپەت. ① پۇتىنى كېرىپ چامدايدىغان، ئىغاڭلاپ ماڭىدىغان: ئالچاڭ پۇت. ② كۆرەڭلەيدىغان، گىدىيىدىغان.
ئالچاڭلاتماق «ئالچاڭلىماق» پېئىلىنىڭ مەجبۇرىي دەرىجىسى.
ئالچاڭلاشماق «ئالچاڭلىماق» پېئىلىنىڭ ئۆملۈك دەرىجىسى.
ئالچاڭلىماق پېئىل. ① پۇتىنى كېرىپ، ئىغاڭلاپ ماڭماق: ئۇ بۇ قېتىم كېسەلدىن قوپقاندىن بېرى ئالچاڭلاپ ماڭىدىغان بولۇپ قالدى. ② كۆرەڭلىمەك، گىدەيمەك: سەمەت ئازراق قېتىۋېلىپلا ئالچاڭلىغىلى تۇردى.
ئالچايتماق «ئالچايماق» پېئىلىنىڭ مەجبۇرىي دەرىجىسى.
ئالچايغاق سۈپەت. تولا ئالچىيىدىغان، ئالچىيىپلا تۇرىدىغان: ئالچايغاق بالا. ئالچايغاق ئايال.
ئالچايماق پېئىل. پۇت-قولىنى ئۇزۇن سۇنۇپ ياكى چاترىقىنى كىرىپ ئولتۇرماق: نېمانداق ئالچىيىپ ئولتۇرىسەنوي دەپ ۋارقىرىدى قاسىمئاخۇن ئوغلىغا.
ئالچۇ ئىسىم. ئوشۇقنىڭ ئويمان يۈز تەرىپى بىلەن تىك تۇرۇشى.
ئالچۇ چۈشمەك قىمار ئويۇنىدا ئوشۇقنىڭ يۈز تەرىپى يۇقىرىغا قاراپ تىك تۇرماق، ئۇتماق. «ئالچۇ قوپماق»مۇ دېيىلىدۇ.
ئالچىيىشماق «ئالچايماق» پېئىلىنىڭ ئۆملۈك دەرىجىسى.
ئالد ئىسىم. ① نەرسىلەرنىڭ كۆزەتكۈچىگە قاراپ تۇرغان قىسمى؛ يۈزى: تاغنىڭ ئالدى شېغىل ئارىلاش شىبەن تاش ئىدى. ② ھۇزۇرى، ئۇدۇلى، قېشى: مەخسۇت ئالىمنىڭ ئالدىغا كەلدى. ③   ياخشىسى، ئەلاسى، ئالغا باسقىنى: باتۇر زاۋۇتىمىزدىكى يىگىتلەرنىڭ ئالدى. ④ بېشى، دەسلەپكىسى، ئاۋۋالقى: باققالنىڭ ئالدى ياخشى، قاسساپنىڭ كەينى ياخشى (ماقال). ＊ مانا، مېھمانلارنىڭ ئالدى كېلىشكە باشلىدى. ⑤ ئىلگىرى، ئاۋۋال، بۇرۇن: بىز ئالدى بىلەن ئۆز خىزمىتىمىزنى كەمكۈتىسىز، تولۇق ئىشلىشىمىز كېرەك. ⑥ جىنسىي ئەزانىڭ سىلىقلاشتۇرۇلۇپ ئاتالغان يەنە بىر نامى.
ئالدى پېشاب كىچىك تەرەت؛ سۈيدۈك: ئالدى پېشاب راۋان بولماق.
ئالداپ-سالداپ.  «ئالداپ-سىلاپ»قا قاراڭ: كىشىلەر ئەھۋالنى ئۇققاندىن كېيىن، خەلىچىنى ئالداپ-سالداپ كەتكۈزدى.
ئالداپ-سىلاپ يالغان گەپ ۋە يالغان ۋەدە قىلىپ؛ ھەر خىل ئالدامچىلىق ۋاسىتىلىرىنى ئىشقا سېلىپ: ئۇنى ئالداپ-سىلاپ قايتۇرۇۋەتتى.
ئالداتماق «ئالدىماق» پېئىلىنىڭ مەجبۇرىي دەرىجىسى.
ئالداشماق «ئالدىماق» پېئىلىنىڭ ئۆملۈك دەرىجىسى: ئۇلار ئىككىلىسى ئۆزلىرىنىڭ ھەقىقىي قەلبىنى ئاشكارا قىلماي، بىر-بىرىنى ئالداشماقتا ئىدى.
ئالدام ئىسىم. ئالداش پائالىيىتى: سەن مېنىڭ بۇ گەپلىرىمنى قۇلىقىڭدا چىڭ تۇتۇپ باشقىلارنىڭ ئالدىمىغا چۈشۈپ كەتمىگىن.
ئالدام خالتا يالغان ئېيتىلغان سۆز-ھەرىكەت، تۇزاق: ئالدام خالتىغا چۈشمەك.
ئالدامچى ئىسىم. باشقىلارنى ئالدىغۇچى: ئالدامچىلار ھىيلە-مىكىر ئىشلىتىپ، يىگىتنىڭ ئۆيىدىن قىزنى ئوغرىلاپ كېتىپتۇ.
ئالدامچىلىق ئىسىم. ئالداش بىلەن شۇغۇللىنىش پائالىيىتى.
ئالدانماق «ئالدىماق» پېئىلىنىڭ مەجھۇل دەرىجىسى: ئىسىت، دەپ ئويلىدى ئۇ، ئۇنىڭ چىرايلىق سۆزلىرىگە ئالدىنىپتىمەن.
ئالدۇرماق «ئالماق» پېئىلىنىڭ مەجبۇرىي دەرىجىسى: ياد ئالدۇرماق. چاچ ئالدۇرماق.
ئالدېگىد ئىسىم.］رۇسچە［ ئورگانىك بىرىكمىلەرنىڭ بىر تۈرى. كاربونىل بىلەن بىردانە ئالكىل، بىردانە ھىدروگېن ئاتومىنىڭ بىرىكىشىدىن ھاسىل بولىدۇ. ئاساسلىقلىرىدىن فورمالدېگىد، ئاتسېتالدېگىد قاتارلىقلار بار.
ئالدى-ئارقىسى ① ئالدى ۋە ئارقا تەرىپى، ئەتراپى: ئالدى-ئارقىسىغا قارىماق. ئالدى-ئارقىسى گۈللۈك ئۆي. ② بىرەر نەرسىنىڭ ئوڭ ۋە تەتۈر تەرىپى، ئاستى-ئۈستى: ئالدى-ئارقىسى قىزىرىپ پىشقان نان. ئالدى-ئارقىسى سىلىق توقۇلغان گىلەم. ③   ياخشى-يامان تەرىپى، بولىدىغان-بولمايدىغان تەرىپى: ئەي ئوغۇل، سۆزنىڭ ئالدى-ئارقىسىغا قاراپ، مەنىسىنى بىلىپ سۆزلە. بىر كىشى سۆزنىڭ مەنىسىنى بىلىپ سۆزلىمىسە، تۇتى قۇشقا ئوخشاپ قالىدۇ.
ئالدى-بەردى  «ئالغۇ-بەرگۈ»گە قاراڭ: ئەمدى كېتىش نۆۋىتى ماڭا كەپتۇ، دۈيدىكى ئالدى-بەردىمنى ھېسابلىشىۋېتەيلى.
ئالدىچە رەۋىش. ئالدىنى قىلىپ، ئالدى تەرەپ بىلەن: ئالدىچە ئۈزمەك. ئالدىچە ماڭماق. ئالدىچە يۈدىمەك.
ئالدىدا تىركەلمە. ① ھۇزۇرىدا، قېشىدا: ئىشنى ياخشى قىلساق، ئامما ئالدىدا يۈزىمىز يورۇق بولىدۇ. ② بۇرۇن، ئىلگىرى، پەيتىدە: زەيتۇنەم باشلىغان ئاتلىق دۈي جىددىي ئاتلىنىش ئالدىدا تۇرغاندا، تېببىي ياردەم سومكىسىنى بوينىغا ئېسىپ، ئالدىراپ قادىر يېتىپ كەلدى. ③ نىسبەتەن، قارىغاندا: دەرس قانچە قىيىن بولسىمۇ، ئوقۇغۇچىلارنىڭ تىرىشچانلىقى ئالدىدا ھېچ نەرسە بىلىنمىدى.
ئالدىدا يىپ ئېشەلمەيدۇ ئۇنىڭغا ھەرگىز تاقابىل تۇرالمايدۇ، قەتئىي تەڭلىشەلمەيدۇ، ئۇنىڭدىن جىق تۆۋەن تۇرىدۇ.
ئالدىدىكى سۈپەت. ئالدىدا تۇرغان؛ ئالدىدا مېڭىۋاتقان: ئالدىدىكى كىتاب. ئالدىدىكى بالا.
ئالدىدىن رەۋىش. بىرەر ئىش، ۋەقە-ھادىسە باشلىنىشتىن ئىلگىرى؛ بۇرۇن: ئالدىدىن ئېيتماق. ئالدىدىن پۇل بەرمەك.
ئالدىدىن توغرا ئۆتمەك بىھۆرمەتلىك قىلماق: ئالدىلىرىدىن توغرا ئۆتۈپ قويغان بولسام كەچۈرگەيلا.
ئالدىدىن ئۆتكۈزمەك سەمىگە سېلىپ، ماقۇللۇقىنى، رازىلىقىنى ئالماق: بۇ ئىشنى مەن بالىلارنىڭ ئالدىدىن ئۆتكۈزۈپ قوياي.
ئالدىراپ-تېنەپ ① ھەم ئالدىراپ ھەم تېنەپ؛ ئۆزىنى توختىتىۋالالماي، تولۇق تەييارلىقسىز: ئۇ بوينىنى ئالدىراپ-تېنەپ جۇۋىسىنىڭ ئىچىگە يوشۇرۇپ پرىكازچىكقا پۇل ئۇزاتتى، سودا پۈتتى. ② ئويلانماي، پىكىر يۈرگۈزمەي: بەزى يازغۇچىلار ئالدىراپ-تېنەپ يېزىلغان ئەسەرلىرى بىلەن تەھرىرلەرنىڭ بېشىنى قاتۇرىدۇ.
ئالدىراپ-سالدىراپ  «ئالدىراپ-تىنەپ»كە قاراڭ: ئەزالار ئالدىراپ-سالدىراپ ئۆز ئۆيلىرىگە يۈگۈرۈشتى.
ئالدىراتماق «ئالدىرىماق» پېئىلىنىڭ مەجبۇرىي دەرىجىسى: ئۇلارغا تاماق تەييارلاش ئىشى بىزنى تولىمۇ ئالدىراتتى.
ئالدىراش ①  رەۋىش. جىددىي ھالدا، بىردەم تۇرماستىن، توختىماي: ئالدىراش ئىشلىمەك. ②  سۈپەت. مۇھىم، ۋاقتى قىسقا، تېزلىكنى تەلەپ قىلىدىغان: يېزىنىڭ ئەڭ ئالدىراش ۋە جىددىي پەيتى-ئورما باشلاندى.
ئالدىراش-تېنەش  «ئالدىراپ-تېنەپ»كە قاراڭ: بۇنداق سوئالنى كۈتمىگەن قاسىم ئالدىراش-تېنەش «ھەئە، تونۇيمەن» دەپ جاۋاب بەردى.
ئالدىراشچىلىق ئىسىم.  «ئالدىراشلىق»قا قاراڭ.
ئالدىراشلىق ئىسىم. جىددىي، توختىماي ھەرىكەت قىلىپ تۇرۇش ھالىتى ۋە ھەرىكىتى: ئەخمەت چېچىلىپ ياتقان تۆمۈر پۇللارنى ئالدىراشلىق بىلەن يېغىشتۇردى-دە، يانچۇققا سالدى.
ئالدىراشماق «ئالدىرىماق» پېئىلىنىڭ ئۆملۈك دەرىجىسى: ئانىلىرى ئۈنى بار نەرسىلەرنىڭ ھەممىسى بىلەن مېھمان قىلىشقا ئالدىرىشاتتى.
ئالدىراقسان سۈپەت. ئالدىراپ تۇرىدىغان، ئالدىراڭغۇ: باشلىقىمىز بىرئاز ئالدىراقسان ئىدى.
ئالدىراقسانلىق ئىسىم. ئالدىراقسان ھالەت، مىجەز؛ ئالدىراڭغۇلۇق: ئالدىراقسانلىق قىلماق.
ئالدىراڭغۇ سۈپەت. دائىم ئالدىرايدىغان؛ ئالدىراقسان: بەھزات كۆپ ئىلىملەرنى ئوقۇغان، ئەقىل-پاراسەتلىك يىگىت بولسىمۇ، ئالدىراڭغۇ، قانائەتسىز ئىكەن.
ئالدىراڭغۇلۇق ئىسىم. ئالدىراڭغۇ ھالەت، مىجەز، ئالدىراقسانلىق: ھېزىمنىڭ ئالدىراڭغۇلۇقىنى بىلگەن ھاشىم ئاكا كۆڭلىگە بىر ئىشنى پۈكۈپتۇ.
ئالدىرىماق پېئىل. ① بىرەر جايغا يېتىپ بېرىش ۋە بىرەر ئىشنى بېجىرىش ھەرىكىتىنى تېزلەشتۈرمەك؛ تېز يۈرمەك: ئۇ چىلىغان ناننىڭ يېرىمىنى يەپلا مەكتىپىگە ئالدىرىدى. ② توساتتىن يۈز بەرگەن ئىش-ھەرىكەت سەۋەبىدىن ھودۇقماق، ھاياجانلانماق، ئەنسىرىمەك: جېلىل بوۋاي بۇنى ئاڭلاپ گويا بىر ئىش يادىغا چۈشكەندەك ئالدىراپ بانكىغا كىردى.
ئالدى-ساتتى ئېلىش-سېتىش پائالىيىتى؛ سودا: ئۇلار يۈرۈش-تۇرۇشتا سىپايە، سۆزدە مۇلايىم، ئالدى-ساتتىدا ئادىل، ھەرىكەتتە تۈز بولۇپ كىشىلەرگە ئىللىق مۇئامىلە قىلىدىكەن.
ئالدى-كەينى ① ئالدى ۋە ئارقا تەرىپى، ئەتراپى: ئۆينىڭ ئالدى-كەينى پاكىز تازىلاندى. ② بىرەر ئىش-ھەرىكەتتىن ئىلگىرى ھەم كېيىن: مۇشۇ ئىشلارنىڭ ئالدى-كەينىدە 80 ئېغىز ئۆي بوشىدى.
ئالدى-كەينىگە قاراپ قالماق بىرەر ئىشنى قىلشتا ئىككىلەنمەك، ئارىسالدى بولماق.
ئالدىماق پېئىل. ① ئەخمەق قىلماق، گوللىماق: كىچىك بالىنى ئالدىماق ئوڭاي. ② يولدىن ئازدۇرماق: ئاممىنى ئالداپ، خاتا يولغا ماڭغىنىڭنى سەزمەي يۈرەمسەن؟
ئالدىن رەۋىش. ئاۋۋال، ئىلگىرى، بۇرۇن: ئەتە يېزىلىق پارتكوم ھەيئەتلەر يىغىنى ئېچىپ، ئالدىن مۇزاكىرىلىشىۋېلىشقا توغرا كېلىدۇ.
ئالدىنئالا رەۋىش. ئىشتىن بۇرۇن، دەسلەپتىلا، ئالدىنى ئېلىپ: ئەخەت مۇئەللىم ئالدىنئالا تەييارلاپ قويغان سوئالىنى دوسكىغا يېزىشقا كىرىشتى.
ئالدىنقى سۈپەت. ① ئالدى تەرەپتىكى، ئالدى تەرەپكە جايلاشقان: ئالدىنقى پوست. ئالدىنقى رەت. ② ئىلگىرى، بۇرۇن ئۆتكەن؛ ئاۋۋالقى، بۇرۇنقى: ئالدىنقى ئىنقىلابچىلارنىڭ ئىش-ئىزلىرى. ③   ئالدىنقى قاتاردا تۇرىدىغان، بىرىنچى: ئالدىنقى شەرت.  تۇرسۇنجان ئۇزۇنغا يۈگۈرۈش تۈرى بويىچە ئالدىنقىسى بولۇپ بىرىنچىلىكنى ئالدى.
ئالدىنقى سەپ ① بىرەر ئەمگەك ۋە خىزمەت ساھەسىدىكى ئەمەلىي مەشغۇلات مەيدانى، جاپالىق خىزمەت ئورنى. ② ئۇرۇش مەيدانى.
ئالغا ①  رەۋىش. ئالدىغا، ئالدى تەرەپكە: ئالغا ماڭماق. ئالغا ئىلگىرىلىمەك. ئالغا چامدىماق. ②  ئىملىق.  ئالغا قاراپ سىلجىشقا، ئالدىغا قاراپ يۈرۈش قىلىشقا چاقىرىش، ئۈندەش: ئۇلۇغ غەلىبىلەر ئۈچۈن ئالغا
ئالغۇ-بەرگۈ ئېلىش-بېرىش؛ ئىقتىسادىي مۇئامىلە، ئىقتىسادىي ئالاقە: − ئەمدى بىزنىڭ ھېچقانداق ئالغۇ-بەرگۈمىز قالمىدى، − دېدى ئۇ ئەختەمگە قول بېرىپ.
ئالغۇر سۈپەت. ① ئوۋنى ياخشى ئالىدىغان: ئالغۇر بۈركۈت. ② ھەققىنى كەتكۈزمەيدىغان؛ ھەر باب بىلەن ئالىدىغان: ئۇ ناھايىتى ئالغۇر ئادەم بولغاچقا ئاللىقاچان ئۆلگەن پۇللارنىمۇ تىرىلدۈرۈپ ئالالىدى.
ئالغۇرلۇق ئىسىم. ئېلىشقا ماھىرلىق.
ئالغۇسىز سۈپەت. ئالغىلى بولمايدىغان، ئېلىش تەس بولغان: تىلغا ئالغۇسىز يامان گەپ.
ئالفاۋىت ئىسىم.］رۇسچە＞گرېكچە［ «ئېلىپبە»گە قاراڭ.
ئالقات ئىسىم. چاتقال تىپىدىكى بىر خىل ئۆسۈملۈك.
ئالقىش ئىسىم. ① رەھمەت سۆزى، رەھمەت تۇيغۇسى، قوللاش، ھېمايە قىلىش: ئالقىشقا ئېرىشمەك. ② ئالقىشلاپ چېلىنغان چاۋاك: دۆلەتباي سۆزىنى تۈگەتكەندە، زال ئىچىنى قىزغىن ئالقىش سادالىرى لەرزىگە كەلتۈرۈۋەتكەنىدى.
ئالقىشلاتماق «ئالقىشلىماق» پېئىلىنىڭ مەجبۇرىي دەرىجىسى.
ئالقىشلاشماق «ئالقىشلىماق» پېئىلىنىڭ ئۆملۈك دەرىجىسى.
ئالقىشلانماق «ئالقىشلىماق» پېئىلىنىڭ مەجھۇل دەرىجىسى: ئۇلار ئەزالارنىڭ تۇرمۇشىنى ياخشى ئورۇنلاشتۇرۇپ ئالقىشلاندى.
ئالقىشلىماق پېئىل. مەمنۇنىيەت بىلەن ھۆرمەت بىلدۈرمەك، ئالقىش سۆزلىرى بىلەن تەبرىكلىمەك؛ تەبرىكلەپ، قارشى ئېلىپ چاۋاك چالماق: شائىر ئۆزىنىڭ جەڭگىۋار شېئىرىنى ئوقۇپ بولغاندىن كېيىن، ئۆز ئورنىدا ئولتۇردى. كۆپچىلىك قىزغىن چاۋاك چېلىپ ئالقىشلىدى.
ئالكوگول ئىسىم.］رۇسچە＞ئەرەبچە［＞خىمىيە＜ ① مولېكۇلىلىرى تەركىبىگە كىسلورود ۋە ۋودورود ئاتوملىرى گۇرۇپپىسى كىرىدىغان بىرىكمىلەر؛ ئىسپىرتلار. ② ھاراق، ۋىنو قاتارلىق ئىپىرتلىق ئىچىملىكلەر.
ئالكوگولىزم ئىسىم.］رۇسچە［ ئىسپىرتلىق ئىچىملىكلەرگە، ھاراقخورلۇققا بېرىلىش نەتىجىسىدە كېلىپ چىقىدىغان، ئېغىر ئاقىۋەتلەرگە ئېلىپ بارىدىغان كېسەللىك.
ئالگرات ئىسىم.］رۇسچە＞پارىسچە［ ① ئەينۇلا تىپىدىكى بىر خىل ئۆسۈملۈك. مېۋىسىنىڭ تەمى چۈچۈمەل، ئاچچىق: بىزنىڭ باغدا ئالگرات بار. ② شۇ خىل ئۆسۈملۈكنىڭ مېۋىسى.
ئالگېبرا ئىسىم.］رۇسچە＞ئەرەبچە［. ئەسلى: ئەل جەبر ماتېماتىكىنىڭ مىقدارلار ئۈستىدە (ئۇلارنىڭ سان قىممەتلىرىدىن قەتئىينەزەر)بېجىرىلىدىغان ئالامەتلەرنىڭ ئومۇمىي قائىدىلىرى ھەققىدىكى بۆلۈمى.
ئالگېبرالىق سۈپەت. ئالگېبراغا ئائىت: ئالگېبرالىق ئىپادە. ئالگېبرالىق مەسىلىلەر.
ئاللاⅠ ئىسىم.］ئەرەبچە［＞دىن＜ خۇدا، تەڭرى، پەرۋەردىگار: ئاللا، ئۆزۈڭ بار، − دەپ ئاستا ئورنىدىن تۇردى بوۋاي.
ئاللاⅡ ئىملىق. ھەيرانلىق، پۇشايمان ۋە ئېنىقسىزلىقنى بىلدۈرىدۇ: ئاللا يامان بولدى.
ئاللاتائالا ئىسىم.］ئەرەبچە［ ئەڭ يۇقىرى مەرتىۋىلىك ئاللا.
ئاللا-توۋا پىغان، نالە-زار، ئازاب-ئوقۇبەتنى بىلدۈرىدۇ: ئاللا-توۋىنىڭ دەستىدىن تۈگمەندە تۇرۇپ بولغىلى بولماپتۇ.
ئاللا-توۋا دېگۈزمەك راسا ئەدىپىنى بەرمەك، توۋا قىلدۇرماق، قىلغان-ئەتكەنلىرىگە قاتتىق پۇشايمان قىلدۇرماق: شۇنداق قىلىپ خەلپەتنى ئاللا-توۋا دېگۈزۈۋەتتۇق.
ئاللا-چۇقان ۋاراڭ-چۇرۇڭ بىلەن تولغان تىنىمسىز ھالەت: ئاللا-چوقان سالماق. ＊ ئىش شۇنىڭ بىلەن بېسىقمىدى، سول ياڭىقى ئىششىپ چىققان چەت ئەللىك ئاللا-چۇقان كۆتۈرۈپ مېھمانخانىنى بىر ئالدى.
ئالا-كاللا ۋارقىراپ-جارقىراش، داد-پەرياد، نالە-زار: ئاللا-كاللا دەپ.
ئاللا-كاللا دەپ ۋارقىراپ-جارقىراپ، يىغلاپ-قاقشاپ: پاتەمخان ئانا قىزىنىڭ سۇغا چۈشۈپ كەتكەنلىكىنى ئاڭلاپ، ئاللا-كاللا دەپ يىغا-زار قىلىشقا باشلىدى.
ئاللاھۇئەكبەر ئىسىم.］ئەرەبچە［ بىرەر نەرسىنى ئۆلتۈرۈشتىن بۇرۇن، دۇئادىن كېيىن ئېيتىلىدىغان ئادەت سۆزى.
ئاللېگورىيە ئىسىم.］گرېكچە［ مەۋھۇم چۈشەنچىلەرنى كونكرېت ئوبراز ۋاسىتىسى بىلەن ئىپادىلەش؛ كىنايە.
ئاللېگورىيىلىك سۈپەت. ئاللېگورىيىگە ئائىت، ئاللېگورىيىدىن، كىنايىدىن ئىبارەت بولغان، كىنايىلىك.
ئاللىبۇرۇن رەۋىش.〕ئاللا+بۇرۇن〔 خېلى ۋاقىت ئىلگىرى، خېلى بۇرۇن: بۇ ئىش بىزگە ئاللىبۇرۇن مەلۇم ئىدى.
ئاللىبىر ئالماش.〕ئاللا+بىر〔 كىم ۋە نېمىلىكى نامەلۇم بولغان بىر، قانداقتۇر بىر: ئۇنىڭ جىددىيلەشكەن ئەسەبىيلىرى بىردىنلا بوشىشىپ، قۇلىقىغا ئاللىبىر سورۇنلاردىكى رومكىلارنىڭ جاراڭلىغان ئاۋازى ئاڭلىنىشقا باشلىدى.
ئاللىقاچان ئالماش.〕ئاللا+قاچان〔 خېلى ۋاقىت بۇرۇن، خېلى ۋاقىت ئىلگىرى: بەدىنى ياپراقتەك تىترەپ تۇرغان ئانا ئوغلىنىڭ پىراقىدا ئاللىقاچان ئۆلۈپ كەتكەنىدى.
ئاللىقاچانقى سۈپەت. خېلى ۋاقىت بۇرۇنقى، خېلى ۋاقىت ئىلگىرىكى: ئۇ ئاللىقاچانقى ئىشلار ئىدى.
ئاللىقانچە ئالماش.〕ئاللا+قانچە〔 قانچىلىكى نامەلۇم، بىرقانچە: بۇ گەپنى مەن سەمەتكە ئاللىقانچە قېتىم تەكىتلىدىم.
ئاللىقانداق ئالماش.〕ئاللا+قانداق〔 قانداقلىقى ئېنىقسىز، قانداقتۇر، نامەلۇم، ناتونۇش: ئۇ باتۇرنىڭ چىرايىدا ئېچىنىش ئەمەس، بەلكى ئاللىقانداق بىر خىل خاتىرجەملىكنى كۆرۈپ، غەزىپى تېخىمۇ ئۆرلىدى.
ئاللىقاياق ئالماش.〕ئاللا+قاياق〔 قايسى تەرەپ ئىكەنلىكى ۋە قەيەر ئىكەنلىكى نامەلۇم جاي: بۇ قىزغا بولغان غەزىپىم ئاللىقاياقلارغىدۇ ئۇچۇپ كېتىپ، يېلى چىقىپ كەتكەن كامېردەك بوشىشىپ كەتتىم.
ئاللىقايسى ئالماش.〕ئاللا+قايسى〔 قايسىلىقى ئېنىقلانمىغان، نامەلۇم ياكى ئەستىن كۆتۈرۈلگەن: ئاللىقايسى بىر كۈنلەردە. ئاللىقايسى بىر ئىشتا.
ئاللىقەيەر ئالماش.〕ئاللا+قەيەر〔 قايسى يەر ئىكەنلىكى ئېنىقسىز، نامەلۇم جاي: ئۇلار ھۆپىگەرلەرنىڭ ھەر ياڭزا ئاۋازلىرىنى، زاۋۇتلارنىڭ گۈدۈكلىرىنى، مەزىنلەرنىڭ ئەزانلىرىنىمۇ ئاللىقەيەرلەردە قالدۇرۇپ، گۈزەل ئىلىخونىڭ ساپ ھاۋاسىدا پەلەكلەردە پەرۋاز قىلماقتا.
ئاللىكىم ئالماش〕ئاللا+كىم〔 قانداقتۇر نامەلۇم شەخس؛ كىمدۇ، بىراۋ: ئاللىكىملەر يەنە نېمىلەردە ئۆلدى، يەنە قايسىمىز قانداق قاپقىنىدا ئۆلىمىز، بۇنى كىم بىلىدۇ.
ئاللىنېمە ئالماش.〕ئاللا+نېمە〔 قانداقتۇر ئېنىقسىز، نامەلۇم بىرنەرسە، نېمىدۇر: بەزىدە مەن تونۇمايدىغان كشىلەر ئاللىنېمىلەر بېسىلغان ئېشەك ھارۋىسىنى ھەيدەپ مامۇتنىڭ قورۇسىغا كىرىپ كېتىشەتتى.
ئالما ئىسىم.＞بوتانىكا＜ ① ئەتىرگۈل ئائىلىسىدىكى يوپۇرماق تاشلايدىغان دەرەخ. يوپۇرمىقى ئېللىپس شەكلىدە، گۈلى قىزغۇچ ئاق، قىزىل كېلىدۇ؛ مېۋىسى يۇمىلاق، تەمى تاتلىق ياكى چۈچۈمەل بولىدۇ. ② شۇ خىل دەرەخنىڭ مېۋىسى.
ئالماس ئىسىم. ① سۈزۈك يالتىراق، قىممەت باھالىق تەبىئىي تاش. ② شۇنداق تاش ئورنىتىلغان كېسىش ئەسۋابى: ئالماس بىلەن ئەينەكنى كەسمەك.
ئالماش ئىسىم.＞تىلشۇناسلىق＜ ئۇيغۇر تىلىدىكى سۆز تۈركۈملىرىنىڭ بىرى، ئۇ ئىسىم، سۈپەت، سانلارنىڭ ئورنىدا قوللىنىدۇ: كىشىلىك ئالماش. سوراق ئالماش.
ئالماشتۇرماق «ئالماشماق» پېئىلىنىڭ مەجبۇرىي دەرىجىسى: دوختۇرخانىدىكى بەزىلەرمۇ ئاق خالات بىلەن تىڭشىغۇچىنى مىلتىق بىلەن نەيزىگە ئالماشتۇردى.
ئالماشتۇرۇشماق «ئالماشتۇرماق» پېئىلىنىڭ ئۆملۈك دەرىجىسى.
ئالماشتۇرۇلماق «ئالماشتۇرماق» پېئىلىنىڭ مەجھۇل دەرىجىسى: ئىمتىھان ئېلىش ۋاقتىدا ھەرقايسى سىنىپلارنىڭ ئوقۇتقۇچىلىرى ئۆزئارا ئالماشتۇرۇلۇپ، ئىمتىھانغا رىياسەتچىلىك قىلدۇرۇلدى.
ئالماشماق پېئىل. ① بىرى-بىرىنىڭ ئورنىنى ئالماق، ئىگىلىمەك؛ يېڭىلانماق: ۋەھالەنكى، بۇ ئۆيلەرنىڭ ھەممىسىدە ھايات داۋام قىلماقتا، ھەۋەس قاينىماقتا، ئەۋلاد ئەۋلاد بىلەن ئالماشماقتا. ② كىرىشىپ قالماق، يۆگىشىپ قالماق: ئەركىننىڭ ئۈچىيى ئالمىشىپ قېلىپ، ئوپېراتسىيە قىلىندى. ③ بىر ئورۇندىن يەنە بىر ئورۇنغا يۆتكەلمەك: ئۇ خىزمەت شارائىتى ياخشى ئورۇنغا ئالماشتى.
ئالماق پېئىل. ① نەرسىنى ئوچۇملاپ، سىقىملاپ ياكى بىرەر ئەسۋاب بىلەن تۇتۇپ قولغا كىرگۈزمەك: چېلەكتىن سۇ ئالماق. يانچۇقتىن پۇل ئالماق. ئەكبەر تېلېفوننى قولىغا ئالدى. ② قوبۇل قىلماق: ئوقۇغۇچى ئالماق. ئىشقا ئالماق. ياتاققا ئالماق. ＊ − دوختۇرلار مېنى ياتاققا ئالمىدى، − دېدى ئانا ئېڭرىغان ئاۋاز بىلەن. ③ بوشاتماق، بىكار قىلماق، چۈشۈرمەك: ۋەزىپىدىن ئالماق. ④ قىرقىماق، كەسمەك، سۇغۇرۇپ چىقارماق: چاچ ئالماق. تىرناق ئالماق. ساقال ئالماق. ⑤ قولغا كىرگۈزمەك، ئىگە بولماق، قازانماق، ھاسىل قىلماق، ئېرىشمەك: دارامەت ئالماق، خامان ئالماق. ھوسۇل ئالماق. پايدا ئالماق. ئولجا ئالماق. بەھرى ئالماق. نەپ ئالماق. ساۋاق ئالماق. ئىلھام ئالماق. ⑥ يېمەك، ئىچمەك، ئىستېمال قىلماق: − بىر كۈنلۈك ھەمراھقا قىرىق كۈن سالام، دەپتىكەن، ھەرقايسىلىرىدىن ئارتۇق ئەمەس، قېنى ئالسىلا! ⑦ مەلۇم رەڭ، ھالەتنى ئۆزىگە سىڭدۈرمەك؛ پەيدا قىلماق: رەڭ ئالماق. تۈس ئالماق. خاراكتېر ئالماق. كۆزىگە ياش ئالماق. ⑧ ئۆيلەنمەك: خوتۇن ئالماق. ⑨ نەرسە-كېرەك سېتىۋالماق: بۇ ئاياغنى نەچچە پۇلغا ئالدىڭىز 01 ئۈستىگە قويماق: يەردە چېچىلىپ ياتقان كىتابلارنى يىغىپ جوزىغا ئالدىم. 11 بوشاتماق، چۈشۈرمەك، خالىي قىلماق: مۈرىسىدىن خۇرجۇننى ئالماق. ھارۋىدىن ساندۇقنى ئالماق. ماشىنىدىن يەشىكنى ئالماق. 21 ئورۇنلاشتۇرماق، مەلۇم جاي ۋە ئورۇندا قويماق: دالدىغا ئالماق. بىرەر سائەت قادىلىپ ئىشلىگەن بولساممۇ، ئىشقا بەرداشلىق بېرەلمەي چولاق تام سايىسىغا ئۆزۈمنى ئالدىم. 31 ئىگىلىمەك، ئىشغال قىلماق: ئورۇن ئالماق. نام ئالماق. شەھەر ئالماق. 41 قاپلىماق، ئورىماق: ئوت ئالماق. ＊ يامغۇر ئالەمنى بىر ئالدى. ＊ يېڭى دەملەنگەن پولۇنىڭ ھىدى ئۆينى بىر ئالدى. 51 پەيدا قىلماق، ھاسىل قىلماق: ئەت ئالماق. ياغ ئالماق. ياش ئالماق. 61 كەلتۈرمەك: ئەسكە ئالماق. يادىغا ئالماق. زېھىنگە ئالماق. 71 يوقاتماق، كەتكۈزمەك: زەھەرنى زەھەر ئالىدۇ (ماقال). 81 تەلەپ قىلماق، ئىزدىمەك؛ ۋاقىپلانماق: پىكىر ئالماق. جاۋاب ئالماق. دېرەك ئالماق. رۇخسەت ئالماق. ئىجازەت ئالماق. 91 خاتىرىلىمەك، رەسىمنى قالدۇرماق: ئەنگە ئالماق. دەپتەرە ئالماق. ھېسابقا ئالماق. سۈرەتكە ئالماق. نوتىغا ئالماق. 02 باسماق، ماڭماق: قەدەم ئالماق. يول ئالماق. 12 مەھكەم تۇتماق، چىشلىمەك، كەسمەك: بېلىدىن ئالماق. ياقىسىدىن ئالماق. قۇلىقىدىن ئالماق. 22 قوشماق: ئارىغا ئالماق. قاتارغا ئالماق. 32 ئىگە دەپ قارىماق: ئىناۋەتكە ئالماق. ئېتىبارغائالماق. ھېسابقا ئالماق. 42 تۇرغۇن سۆزلەرگە قوشۇلۇپ، ئۇلارنى پېئىللاشتۇرىدۇ: ئەۋج ئالماق. ئارىيەت ئالماق. ئۆچ ئالماق. قىساس ئالماق. ھېساب ئالماق. تەسىر ئالماق. ئىمتىھان ئالماق. باش ئالماق. كۈن ئالماق. 52 رەۋىشداش بىلەن كېلىپ تۆۋەندىكى مەنىلەرنى بىلدۈرىدۇ:  1) ھەرىكەتنىڭ ئوبيېكتى ياكى ئۈنۈمنىڭ سۇبيېكت تەرەپكە يۆنىلىشى ياكى سۇبيېكت تەۋەلىكىگە ئۆتۈشنى بىلدۈرىدۇ: ئۇلار بۇ يىل ئىككى ئېغىز ئۆي سېلىۋالدى. 2) سۇبيېكتنىڭ ھەرىكەتتىن مەنپەئەتدار بولۇشنى بىلدۈرىدۇ: تاماق يەۋېلىپ ئاندىن ئىشلەيلى. 3) ھەرىكەتنىڭ مەلۇم پۇرسەتتىن پايدىلىنىپ ئورۇنلىشىنى بىلدۈرىدۇ: كۈچۈڭنىڭ بېرىدا ئىشلىۋال. ＊ يامغۇر ياغقۇچە ئۆيگە يېتىۋالايلى. 4) ھەرىكەتنىڭ مۇداپىئە ئۈچۈن ياكى قارشىلىق كۆرسىتىش ئۈچۈن ئېلىپ بېرىلىشىنى بىلدۈرىدۇ: ئۇ ئولتۇرۇۋېلىپ ماڭغىلى ئۇنىمىدى. 5) بەزى پېئىللار بىلەن بىرىكىپ ھەرىكەتنىڭ يالغاندىن ئورۇنلىنىشىنى بىلدۈرىدۇ: ئاڭلىمىغان بولۇۋېلىپ جىم ئولتۇرغىنىنى قاراڭلار ئۇنىڭ.
ئالماق-ساتماق ئېلىش-سېتىش ئىشى، تىجارەت: بېسىمدارلىق قىلىپ پايدا ئېلىشقا يېقىن كەلمە، ئالماق-ساتماقتا ھېچقانداق ئادەمگە يالغان سۆز قىلما.
ئالمان سۈپەت. ① ئېلىشتا ئىتتىك، تېز، چاققان؛ تېز ئالىدىغان: ئالغۇچە ئالمان، بەرگۈچە بەزگەك (ماقال). ②   ئوۋدا سالغاننى ئالىدىغان؛ ئالغۇر: ئالمان قۇش. ＊ بۇ قارچىغا ناھايىتى ئالمان چىقتى.
ئالماناخ ئىسىم.］ئىنگلىزچە［＞ئەدەبىيات＜ بىر ياكى بىرنەچچە كىشىنىڭ تاللانغان ئەسەرلىرى ياكى شۇ ئەسەرلەردىن تۈزۈلگەن توپلام. «تاللانما ئەسەر» دەپمۇ ئاتىلىدۇ.
ئالمان-تالمان ئوپۇل-توپۇل، ئالدىراش-تېنەش، ئالدىراپ-سالدىراپ: ئۇلار ئالدىراپ كىرىپ كەلگەن سادىقنى كۆرۈپ، ئالمان-تالمان ئورۇنلىرىدىن تۇرۇشتى.
ئالما-ئۆرۈك ئالما ۋە ئۆرۈك قاتارلىق يەل-يېمىش: ئۇنىڭ دادىسى بۇرۇنلاردا ئالما-ئۆرۈك ساتاتتى.
ئالمىزار ئىسىم.  «ئالمىلىق»قا قاراڭ: تېغىڭ شۇنچە، بېغىڭغا كىم تاپالايدۇ مۇناسىپ سۆز. تەبىئەت ساڭىلا شۇنداق سېخىيمۇ ئالمىزار نىلقا.
ئالمىزارلىق ئىسىم. «ئالمىلىق»قا قاراڭ.
ئالمىغان «ئالماق» سۆزىنىڭ بولۇشسىز سۈپەتدىشى.
ئالمىغان-بەرمىگەن ئېلىش-بېرىشى تۈگىگەن، ئارىسى ئوچۇق بولغان: پۇل مۇئامىلىدە بىز ئالمىغان-بەرمىگەن بولدۇق.
ئالمىلىقⅠ ①  سۈپەت. ئالما دەرىخى بار، ئالما دەرىخى ئۆستۈرۈلگەن: ئالمىلىق باغ. ②  ئىسىم. ئالما دەرىخى ئۆستۈرۈلگەن يەر، مەيدان، باغ: بۇ ئالمىلىق قۇرتقا قارشى جىددىي جەڭ مەيدانىغا ئايلانغانىدى.
ئالمىلىقⅡ ئىسىم. توقۇش دۇكىنىدا جەينەكنىڭ دەپتىنگە ھەرىكەتچان ئورۇنلاشتۇرۇلغان جايى.
ئالمىماق پېئىل. ① يىپ ئۇچلىرىنى ئالماشتۇرۇپ تاڭماق، چاتماق: يىپنى ئالماپ چىگمەك. ② بىر نەرسىنى ئىككىنچى نەرسىنىڭ ئۈستىگە قويۇپ ئورۇنلاشتۇرماق: پۇتىنى ئالماپ ئولتۇرماق. شاخنى ئالماپ قويماق. ئارغامچىنى ئالماپ قويماق.
ئالوي ئىسىم.］رۇسچە＞گرېكچە［＞بوتانىكا＜ «سەبرە»قا قاراڭ.
ئالۇچا ئىسىم.］پارىسچە［＞بوتانىكا＜ ① ئەتىرگۈل ئائىلىسىدىكى يوپۇرماق تاشلايدىغان مېۋىلىك دەرەخ. گۈلى قىزغۇچ، قىزىل كېلىدۇ، مېۋىسى يۇمىلاق بولۇپ پىشقاندا قىزىرىدۇ. ② شۇ خىل دەرەخنىڭ مېۋىسى.
ئالۇدە ئىسىم.］پارىسچە［ ئىچ ئېلىشىش، كۆڭۈل ئېغىش: ئالۇدە بولماق.
ئالۋاستى ئىسىم. ① رىۋايەتلەردىكى ھەر خىل قىياپەتلەرگە كىرەلەيدىغان ئەپسانىۋى مەخلۇق؛ جىن. ②   ناھايىتى كۆرۈمسىز بەتبەشىرە (ئالدامچى ئادەمگە نىسبەتەن ئېيتىلىدۇ): ھېلىمۇ ياخشى سىز ماھىنۇردەك بىر ئالۋاستىدىن قۇتۇلدىڭىز.
ئالۋاستىلىق ئىسىم. كۆرۈمسىز، بەتبەشىرە ھالەت.
ئالۋان ئىسىم. زورلۇق بىلەن تاپشۇرۇشقا بەلگىلەنگەن، ماددىي نەرسە ياكى ھەقسىز ئىشلەپ بېرىدىغان مەجبۇرىي ئەمگەك: ئۇلار ھەر كۈنى يېزىلارغا ئالۋان سالاتتى.
ئالۋانچى ئىسىم. ئۈستىگە ئالۋان مەجبۇرىيىتى چۈشكەن كىشى.
ئالۋان-سېلىق مەلۇم تۆلەشكە تېگىشلىك بولغان ۋە مەجبۇرىي ھەقسىز تاپشۇرۇلىدىغان ماددىي نەرسە ۋە ئۇنىڭغا بەدەل قىلىنغان ئەمگەك كۈنى: بىزنىڭ ئالۋان-سېلىقلىرىمىز ئۆزگەرمىگەننىڭ ئۈستىگە بارغانچە كۆپىيىپ كەتتى.
ئالۋان-ياساق  «ئالۋان-سېلىق»قا قاراڭ: ھە، مانا بىزنى شۇنداق ئاچ كۆز خوجايىنلار، ئالۋان-ياساقلار، خورلۇق-ھاقارەتلەر قۇرۇق قاقشال قىلىپ قويدى.
ئالۋۇن ئىسىم.  دىئالېكت. ئىزىتقۇ.
ئالىبوتا ئىسىم.〕ئالا+بوتا〔＞بوتانىكا＜ تاشلاندۇق يەرلەردە، بەزى ئېتىزلاردا ئۆسىدىغان يوپۇرمىقىنىڭ ئۈستى يالتىراق، ئاستى كۈل رەڭ ياۋا ئوت.
ئالىبۆرەك سۈپەت.〕ئالا+بۆرەك〔 ① تولۇق بىر خىل رەڭگە كىرمىگەن، ئالا-بۇلا: پەمىدۇر توق قىزارمىدى، ئەمدى ئالىبۆرەك بولدى. ② تولمىغان، يېتىشىپ بولمىغان: بۈگۈن سويغان قوي ئالىبۆرەك چىقتى.
ئالىپ سۈپەت. چوڭ، ئېگىز، كۆركەم: ئالىپ تاغلار.
ئالىپاساق سۈپەت.〕ئالا+پاساق〔 ئالا قوۋزاق، ئالىچىپار، قارا-قۇرا: قوناق ئالىپاساق بولدى.
ئالىپتە سۈپەت. چىرايلىق، كۆركەم: يېتىلگەن: مەن ئىتتىك بۇرۇلدۇم، يېنىمدا ئېگىز بوي، ئاق پىشماق، ئالىپتە كىيىنگەن بىر يىگىت تۇراتتى.
ئالىپېسە ئىسىم.〕ئالا+پېسە〔 بەدەندىكى ئاق داغلار، پېسە.
ئالىتاغىل سۈپەت.〕ئالا+تاغىل〔 ① ئاق داغلىرى بولغان، ھەر خىل رەڭ ئالغان: ئالىتاغىل تورپاق. ئالاتاغىل ئايغىر. ② بىر خىل بولمىغان تەرتىپسىز، قالايمىقان؛ ئېگىز-پەس، يۇقىرى-تۆۋەن: ئالىتاغىل ئاۋاز. ∥ئالىتاغىل توۋلىماق.
ئالىتوپىلاڭ ئىسىم.〕ئالا+توپىلاڭ〔 قالايمىقانچىلىق، غەلۋە-غوۋغا، تىنچسىز ھەرىكەت ۋە ھالەت: ئالىتوپىلاڭ كۆتۈرمەك. ＊ ئۇلار يەۋاتقان ئاشلىرىنى چالا تاشلىشىپ، ئالىتوپىلاڭ بولۇپ تالاغا يۈگۈرۈپ چىقىپ كېتىشتى.
ئالىتوپىلاڭچى ئىسىم. ئالىتوپىلاڭنى كەلتۈرۈپ چىقارغۇچى، ئالىتوپىلاڭغا قاتناشقۇچى.
ئالىتوپىلاڭچىلىق ئىسىم. ئالىتوپىلاڭچىلار كەلتۈرۈپ چىقارغان قالايمىقانچىلىق، تىنچسىز ھەرىكەت ۋە ھالەت.
ئالىجوقا سۈپەت. ئالدىراڭغۇ، ئۆزىنى تۇتۇۋالالمايدىغان: ئالىجوقا ئادەم.
ئالىجوقىلىق ئىسىم. ئالدىراڭغۇلۇق، ئۆزىنى تۇتۇۋالالماسلىق، رەتسىزلىك: ئالىجوقىلىق قىلماق.
ئالىچا ئىسىم. رەڭلىك يىپلاردىن يوللۇق توقۇلغان رەخت.
ئالىچۇق ئىسىم. ئىككى يان تەرىپى يانتۇ، ئۈستى (چوققىسى) بىر نۇقتىدا تۇتاشتۇرۇلۇپ، ئۈچ بۇرجەك ياسالغان، سىرتى كىگىز ياكى قومۇش ئوت-چۆپلەر بىلەن يۆگەلگەن كەپە.
ئالىچىپار سۈپەت.〕ئالا+چىپار〔 ئاق داغلىرى بار، چىپار: ئالىچىپار ئات. ئالىچىپار كۆڭلەك.
ئالىزارىن ئىسىم.］رۇسچە＞فرانسوزچە＞ئەرەبچە［ ئوردان ئۆسۈملۈكى يىلتىزىدىن ئېلىنىدىغان ياكى سۈنئىي يول بىلەن تەييارلىنىدىغان بوياق ماددا.
ئالىسېرىق سۈپەت.〕ئالا+سېرىق〔 سارغىيىشقا باشلىغان، تەكشى سارغىيىپ كەتمىگەن، ئالا-بۇلا سارغايغان: ئالىسېرىق غورا. ئالىسېرىق پەمىدۇر.
ئالىغاي سۈپەت. قىڭغىر كۆز، كۆز قۇرۇلمىسى قىڭغىر؛ ئەلەس؛ ئەلەس قارايدىغان: ئالىغاي كۆز. ئالىغاي ئادەم.
ئالىقاراق ئىسىم.〕ئالا+قاراق〔 توم تۇياق ماللاردا بولىدىغان سانجىق كېسىلىنىڭ بىر خىل ئىپادىسى. مال ئالىقاراق بولغاندا كۆزىنىڭ قارىقى تارتىشىدۇ.
ئالىقان ئىسىم. قول پەنجىسىنىڭ ئىچ يۈزى: مەھبۇبە ئالىقىنى بىلەن ئۇنىڭ پېشانىسىنى تۇتتى.
ئالىقاندا كۆتۈرمەك ناھايىتى ئەتىۋارلىماق، ئىنتايىن ئىززەت-ھۆرمىتىنى قىلماق.
ئالىقىنىدا ئويناتماق دېگەن گېپىدىن، سىزغان سىزىقىدىن چىقارماي باشقۇرماق، دېگىنىنى قىلدۇرماق.
ئالىقىنى قىچىشماق ① بىرەر ئىش-ئەمگەك قىلغۇسى كەلمەك: − يارايسەن، ئېنىم، كەتمەننى كۆرۈپ ئالىقىنىڭنىڭ قىچىشىۋاتقىنىنى بىلىپ تۇرۇۋاتىمەن، − دېدى ئاكام. ② قولغا پۇل كىرىش ئىستىگىدە ئېيتىلىدۇ.
ئالىقىنى قىزىماق  «ئالىقىنى قېچىشماق»قا قاراڭ: − شانىياز ئۇكا، ئالىقىنىڭ تازىمۇ قىزىپ كېتىپتۇ-دە، ئولتۇر، − دېدى ئەمەت ئۇنى ئولتۇرۇغۇزىۋېتىپ.
ئالىقىنىنى يالايدىغان كىشىلەرگە نەپ بەرمەيدىغان، بېخىل، پىخسىق: ئۇ باي راسا پىششىق، ئالىقىنىنى يالايدىغان ئادەم، شۇنداق بولسىمۇ ئالماي ئىلاجى قانچە؟
ئالىقىنى ئوچۇق  «قولى ئوچۇق»قا قاراڭ: قىر ۋە ئۆستەڭ بويىدا شاخلاپ زاراڭزا ئوخشىغان، يەر دېگەن ئادىل سېخىي، كەڭ، ئالىقىنى ئوچۇق ئىكەن.
ئالىقانچە سۈپەت. كىچىككىنە، ئازراق: دېھقانلار مو بېشى مەھسۇلاتىنى ئاشۇرۇش ئۈچۈن ئالىقانچە يەرنىمۇ ئاق قالدۇرماي تېرىيدۇ.
ئالىقانچىلىك سۈپەت.  «ئالىقانچە»گە قاراڭ: ئاسماندا ئالىقانچىلىكمۇ بۇلۇت يوق.
ئالىقانسىمان سۈپەت. ئالىقانغا ئوخشايدىغان، ئالىقان شەكىللىك: ئالىقانسىمان ئېرىق.
ئالىلانماق پېئىل. ئالا ھالەتكە كەلمەك، ئالا بولۇپ قالماق: ئالمىلار ئالىلاپ كېتىپتۇ.
ئالىلىق ئىسىم. ① ئالا بولغان كۆرۈنۈش، ئالا ئىكەنلىك، ئالا ھالەت. ②   كۆڭلىدە ساقلانغان نارازىلىق، نىيىتىدىكى ئىككى خىللىق، كۆڭلىدىكى دۈشمەنلىك: ئۇنىڭ كۆڭلىنىڭ ئالىلىقىدىن قىلغان ئىشى راۋاج تاپمايدۇ.
ئالىلىماق پېئىل. ئالا ھالەتكە كەلمەك، ئالا بولۇپ قالماق: ئالمىلار ئالىلاپ كېتىپتۇ.
ئالىم ئىسىم.］ئەرەبچە［ ① پەننىڭ بىرەر ساھەسى بويىچە مەخسۇس يۇقىرى بىلىمگە ئىگە بولغان كىشى: ماتېماتىكا ئالىمى. فىزىكا ئالىمى. ② ئەرلەرنىڭ ئىسمى.
ئالىماچ سۈپەت. ئالا-بۇلا، ھەر خىل رەڭ، تۈس ئالغان: ئالىماچ بۇغا، ئالىماچ ئاسلان.
ئالىمادىس يۈكلىمە.〕ئالەم+ھادىس〔 مۇبادا، ئېھتىمال؛ ئۇشتۇمتۇت، كۈتمىگەندە، كۈتۈلمىگەندە: ماتور باشقۇرغاندا ئالىمادىس خەتەر چىقىپ قېلىشتىن ھوشيار بولۇش لازىم.
ئالىمان ئىسىم. ئۆز-ئۆزىدىن ستىخىيىلىك رەۋىشتە توپلانغان ئادەملەر؛ خالايىق: ئۇ بۇ ئالىماننى كۆرۈپ ھاڭ قېتىپ قالدى.
ئالىملىق ئىسىم. ① ئالىملارغا خاس ئىش-ھەرىكەت. ②   بىلەرمەنلىك، ئۆزىنى ھەممىنى بىلىدىغان قىلىپ كۆرسىتىش: − سەن مېنىڭ ئالدىمدا تولا ئالىملىق قىلما!
ئالىۋار ئىسىم.＞زوئولوگىيە＜ سارغا ئوخشاش ئوزۇقلىنىدىغان، چوڭلۇقى ساردەك، قۇيرۇقىدا ئېقى بار بىر خىل قۇش.
ئالىي سۈپەت.］ئەرەبچە［ ئەڭ يۇقىرى، ئەڭ يۇقىرى دەرىجىدىكى، يۈكسەك: ئالىي سوت. ئالىي باش قوماندان. ئالىي سۈپەت. ئالىي مەقسەت. ئالىي نىشان.
ئالىيجاناب سۈپەت.〕ئالىي+جاناب〔 ① بەك ئەدەبلىك، ئادەمگەرچىلىكى ئىنتايىن ياخشى؛ ئۇلۇغ، ئېسىل: ئالىيجاناب ئادەم. ② ئىنتايىن ياخشى، مىسلى كۆرۈلمىگەن دەرىجىدە ياخشى: ئالىيجاناب ئىش.
ئالىيجانابلىق ئىسىم. ئالىيجاناب ھەرىكەت، پائالىيەت.
ئالىيلىرى ئالىي تەبىقىگە مەنسۇپ ياكى مەنسەپكە ئىگە كىشىلەر ۋە ئۇلارنىڭ نامىنى ئۇلۇغلاپ ئېيتىلىدىغان مۇراجىئەت فورمىسى: ئۇ «پات ئارىدا ئۆزۈم بېرىپ ۋەزىر ئالىيلىرى بىلەن كۆرۈشىمەن» دېدى.
ئالىيلىق ئىسىم. يۇقىرىلىق، ياخشىلىق، يۈكسەكلىك.
ئالىيېشىل سۈپەت.〕ئالا+يېشىل〔 ئاساسەن يېشىل تۈس بىلەن ئاجرىلىپ تۇرىدىغان ئالا-بۇلا: ئالىيېشىل كۆڭلەك. ئالىيېشىل رەڭ.
ئالىيېشىللىق ئىسىم. ئالىيېشىل ھالەت: باغچا ئىچى ئالىيېشىللىققا تولدى.
ئالىيىشماق «ئالايماق» پېئىلىنىڭ ئۆملۈك دەرىجىسى: ئادەملەر توپى مېنىڭ بۇ قىلغىنىمغا نارازى بولۇپ ئالىيىشتى.
ئاليۇمىن ئىسىم.］رۇسچە＞لاتىنچە［＞خىمىيە＜ مېتاللوئېد ئېلېمېنت، بەلگىسى (Aluminu) Al . كۈمۈشسىمان ئاق، يەڭگىل، ئېلاستىكلىقى كۈچلۈك، ئاسان توك ئۆتىدۇ.
ئامال ئىسىم.］ئەرەبچە［ چارە-تەدبىر، ئىلاج، ئۇسۇل-چارە: ئاستا سۆزلىگەن كىشىنىڭ ئامالى كۆپ (ماقال). ＊ سەۋەب قىلساڭ زاۋال يوق، قىلالمىساڭ ئامال يوق (ماقال).
ئامال قانچە نېمە چارە بار، قانداق ئىلاج قىلغىلى بولسۇن، ئىلاج يوق: − ئامال قانچە، ھەربىي بولغاندىن كېيىن، قوماندىغا بويسۇنۇش كېرەك-تە، − دېدى يىگىت مۇلايىمغىنا.
ئامالسىز سۈپەت. ئىلاجىسى بولمىغان، چارىسى يوق، ئىلاجىسىز: ئامالسىز ئىش، ئامالسىز مەسىلە. ＊ ئۇ ھەر ئىككى ئىشنى تەڭ ئېلىپ بېرىشقا ئامالسىز ئىدى.
ئامالسىزلىق ئىسىم. ئىلاجىسىزلىق، چارىسىزلىق: بۇ ھەسرەتلىك كۈلكە ئىدى، شۇنداقلا ئامالسىزلىق ئاستىدىكى كۈلكە ئىدى.
ئاماللىماق پېئىل. ئامال قىلماق، چارە-تەدبىر تاپماق، ئىلاج قىلماق: ئۇ رەقىبىنى بىر ئاماللاپ ئۆز ئايىغى بىلەن بالاغا تىقاي دەپ ئويلاپتۇ.
ئامان سۈپەت.］ئەرەبچە［ ① ساق-سالامەت، خېيىم-خەتەرسىز: باش ئامان بولسا، دوپپا تېپىلار (ماقال). ＊ ئەل ئامان — شەھىرىڭ ئامان (ماقال). ② تىنچ، ئاسايىشلىق، غەم-ئەندىشسىز: ئانا يۇرتۇڭ ئامان بولسا، رەڭگىرويۇڭ سامان بولماس (ماقال). ③ ئەرلەر ئىسمى.
ئامانەت سۈپەت.］ئەرەبچە［ ساقلاپ بېرىش، ۋاقتىنچە پايدىلىنىش ئۈچۈن تاپشۇرۇلغان ياكى بىرەر كىشىگە ئەۋەتىپ بېرىش ئۈچۈن تاپشۇرۇلغان: ئامانەت خەت. ئامانەت پۇل. 6060ئامانەتنى تۇتماڭ، 60يوقالسا تۆلەرسىز، 60تام تۈۋىدە ئولتۇرماڭ، 60يىقىلسا ئۆلەرسىز (ماقال).
ئامانەتچى ئىسىم. ئامانەت كاسسىسىغا پۇل قويغان كىشى.
ئامانەت-قەرز ئامانەت ۋە قەرز، بانكىغا پۇل قويۇش ۋە بانكىدىن پۇل قەرز ئېلىش ئىشلىرىنىڭ ئومۇمىي ئاتىلىشى، ئادەتتە بانكىنىڭ قەرز ئىشلىرىنى كۆرسىتىدۇ.
ئامانلاشماق پېئىل. بىر-بىرى بىلەن سالاملاشماق، بىر-بىرىدىن ھال-ئەھۋال سوراشماق: ھەممەيلەن ئورۇنلىرىدىن تۇرۇشۇپ ئۇلارنى قارشى ئالدى ۋە بىرمۇبىر ئامانلىشىپ چىقتى.
ئامانلىق ئىسىم. ① ساق-سالامەتلىك، ئېسەنلىك: كىشىگە قىلساڭ يامانلىق، ئۆزۈڭگە تاپمايسەن ئامانلىق (ماقال). ② تىنچلىق، ئاسايىشلىق، بىخەتەرلىك: ئامانلىق بولسا يەنە كۆرۈشەرمىز.
ئاماننىساخان＞تارىخ＜ئاتاقلىق مۇقامشۇناس ۋە تالانتلىق شائىرە مەلىكە  ئاماننىساخان 1523-يىلى ھازىرقى مەكىت ناھىيىسىنىڭ تىزناپ دەرياسى بويىدىكى قومۇش مەھەللە يېزىسىدا نامرات ئائىلىدە دۇنياغا كەلگەن. ئۇ «نەفىسە» تەخەللۇسى بىلەن تونۇلغان.60شائىرە ئاماننىساخان ئۆمرىدە مۇزىكا، خەتتاتلىق، شېئىرىيەت ۋە ئىجتىمائىيەت جەھەتلەردىمۇ زور تۆھپىلەرنى قوشقان. ئۇ «چوڭ نەغمە»، «داستان» ۋە «مەشرەپ»تىن ئىبارەت مۇقام شەكىللىرىنى كۈي شەكلى بويىچە يۈرۈشلەشتۈرگەن ۋە قېلىپلاشتۇرغان. ئۇ مۇقاملارنى رەتلەش بىلەن بىللە ئۇنى تېخىمۇ بېيىتىش نىيىتىدە «ئىشرەت ئەڭگىز» مۇقامىنى ئىجاد قىلغان. خوتۇن قىزلارغا نەسىھەت قىلىش مەزمۇنىدىكى «ئەخلاقىي جەمىلە» ناملىق كىتابىنى ۋە «شۇرۇھۇلقۇلۇپ» («قەلبلەر شەرھى») ناملىق بىر رىسالىنى يازغان. ئۇ 1557-يىلى 34 يېشىدا تۇغۇتىدا ۋاپات بولۇپ كەتكەن.
ئامان-ئېسەن ساق-سالامەت: شاھى ماران ئوغلىنىڭ ئامان-ئېسەن كەلگەنلىكىگە تازىمۇ خۇشال بولۇپتۇ.
ئامان-ئېسەنلىك ساق-سالامەتلىك ھالەت: ئۇلار ئامان-ئېسەنلىك سوراشقاندىن كېيىن ئانچە ھايال بولمايلا، ھەممىسى بىرلىكتە بۇ تەرەپكە مېڭىشتى.
ئامەت ئىسىم.］پارىسچە［ ئىشنىڭ ئوڭدىن كېلىشى، ئىلگىرى بېسىشى؛ بەخت، تەلەي: ئامەت كەلسە قوش كېلەر، كەلمىسە مۇشت كېلەر (ماقال). ＊ ئامەت كەلسە ئىشىك، تۈڭلۈكتىن كىرەر (ماقال).
ئامەتسىز سۈپەت. ئامىتى، تەلىيى يوق، بەختسىز: ئامەتسىز ئادەم.
ئامەتلىك سۈپەت. ① ئامىتى، تەلىيى بار، بەختلىك: ئامەتلىك ئادەم. ئامەتلىك ئائىلە. ② ئامەت ئاتا قىلىدىغان، ئامەت ئېلىپ كېلىدىغان: ئۇنىڭ بۇ ئامەتلىك كۈنلىرى ئۇزاققا بارمىدى.
ئامبار ئىسىم.］پارىسچە［ جىق نەرسىنى ساقلىغىلى بولىدىغان قۇرۇلۇش؛ ئۆي، خانا: ئاشلىق ئامبىرى. سۇ ئامبىرى.
ئامبارچى ئىسىم. ئامبار باشقۇرغۇچى خادىم.
ئامبارچىلىق ئىسىم. ئامبار باشقۇرۇش ئىشى، ئامبار ئىشلىرى كەسپى.
ئامبارلاشتۇرماق پېئىل. ئامبارغا سېلىنىدىغان نەرسىلەرنى ئامبارغا ئەكىرىپ، تۈرلەر بويىچە ئورۇنلاشتۇرماق، قاچىلىماق: ئۇلار سېخ-سېخلارغا خام ماتېرىيال توشۇۋاتاتتى ياكى يېڭى مەھسۇلاتلارنى ئامبارلاشتۇرماقتا ئىدى.
ئامبارلىق سۈپەت. ئامبار قىلىشقا باب كېلىدىغان، ئامبارلىق يەر.
ئامبال ئىسىم. تارىخىي سۆز ① چىڭ سۇلالىسىنىڭ شىنجاڭ ۋە ئىچكى موڭغۇللاردا تۇرغۇزغان ئىش بېجىرگۈچى ۋەزىرلىرى. ② ناھىيىنىڭ باشلىقى، ھاكىم: ئۇ ئۆزىدىن بۇرۇنقى ئامباللارغا ئوخشاش كەينىگە مۇھاپىزەتچى سېلىپ ھەشەم كۆرسىتىپ يۈرمەيتتى. ③   ئەمەلدار، مەنسەپدار: ئامبالنىڭ ئېتىنى سۇغار، پۇلىنى ئال (ماقال).
ئامباللىق ①  سۈپەت. ئامبالغا خاس، ئامبالغا تەئەللۇق بولغان: ئۇ ئىنقىلاب مەزگىلىدە ئامباللىق تامغىسىنى تاشلاپ، ئۆزىگە گىرىم قىلىپ، مەركەزگە قېچىپ كېلىۋالغانىدى. ② ئىسىم. ئامبالغا خاس، مىجەز ئامباللارغا خاس ئىش، ھەرىكەت؛ ھۆكۈمرانلىق: ئۇ ئېرىنىڭ قىلغىنىنى ئاز دەپ ھە دېگەندە ئامباللىق قىلغىلى تۇردى.
ئامبۇر ئىسىم.］پارىسچە［ مېتاللارنى قىسىش، سۇغۇرۇش، سۇندۇرۇش، ئېگىش ۋە ئاجرىتىش قاتارلىق ئىشلار ئۈچۈن ئىشلىتىلىدىغان قىسقۇچ ئەسۋاب: ئاغرىغان چىشنىڭ دورىسى ئامبۇر (ماقال).
ئامبۇلاتورىيە ئىسىم.］رۇسچە＞لاتىنچە［＞تىببىي ئىلىم＜ قاتناپ داۋالىنىدىغان ياكى ئۆيدە يېتىپ داۋالىنىدىغان بىمارلارنى مېدىتسىنا ياردىمى بىلەن داۋالايدىغان شىپاخانا: شەھەر ئامبۇلاتۇرىيىسى. زاۋۇت ئامبۇلاتورىيىسى. ئامبۇلاتۇرىيە ۋراچى.
ئامبۇلاتورىيىلىك سۈپەت. ئامبۇلاتورىيە تەسىس قىلىنغان، ئامبۇلاتورىيىسى بار، ئامبۇلاتورىيىگە ئىگە بولغان.
ئامپۇل ئىسىم.］رۇسچە＞لاتىنچە［＞تېبابەت＜ ئىچىگە ئوكۇل دورىسى سېلىنىپ ئاغزى ھىم ئېتىلگەن نەيچىسىمان كىچىك شېشە.
ئامپېر ئىسىم.］رۇسچە＞فرانسوزچە［＞فىزىكا＜ توك كۈچىنىڭ بىرلىكى، ئۆتكۈزگۈچتىن ھەر سېكۇنتتا ئۆتكەن زەرەت مىقدارى بىر كولون بولغاندا، توك كۈچى بىر ئامپېر بولىدۇ.
ئامپېر سائەت＞فىزىكا＜ ئاككۇمۇلياتورنىڭ توك سىغىم مىقدارىنىڭ بىرلىكى، ئۇ توك كۈچى بىلەن توك ئۆتكۈزۈلگەن ۋاقىتنىڭ كۆپەيتمىسى ئارقىلىق ئىپادىلىنىدۇ.
ئامپېرلىق سۈپەت. مەلۇم ئامپر كۈچىگە ئىگە بولغان: ئون ئامپېرلىق توك سائىتى.
ئامپېرمېتىر ئىسىم.］رۇسچە［＞فىزىكا＜ ئېلېكتىر زەنجىرىدىكى توك كۈچىنى ئۆلچەيدىغان ئەسۋاب.
ئامپىلىتۇدا ئىسىم.］رۇسچە＞لاتىنچە［＞فىزىكا＜ توغرا دولقۇندىكى دولقۇن چوققىسىدىن ياكى دولقۇن ئازگىلىدىن ئابسېسسا ئوقىغىچە بولغان ئارىلىق.
ئامراق سۈپەت. ① مېھىر-مۇھەببىتى بار، مېھىردىن كېچەلمەيدىغان، مېھرىنى ئۈزەلمەيدىغان، ئىشتىياق باغلىغان، ياخشى كۆرگەن، يېقىن، ئېجىل: مۈشۈكنىڭ پۇلى يوق بەزگە ئامراق (ماقال). ② ھەۋەس قىلغان، قىزىقىدىغان؛ خۇشتار: ياشلار ئويۇنغا ئامراق، قېرىلار ئۇيقۇغا ئامراق (ماقال).
ئامراقلاشماق پېئىل. مېھىر-مۇھەببىتى كۈچەيمەك، ئىشتىياق باغلىماق، ياخشى كۆرمەك، يېقىنلاشماق: يېقىندىن بېرى ئۇ ئۇستىسى بىلەن تېخىمۇ ئامراقلىشىپ كەتتى.
ئامراقلىق ئىسىم. كۆيۈنۈش، ياخشى كۆرۈنۈش؛ خۇشتارلىق، ھەۋەس قىلىش: ئۇ كىچىك ۋاقتىدا ئەقىللىق ۋە زېرەك بولۇپ، مومىسى ئۇنىڭغا تولىمۇ ئامراقلىق قىلاتتى.
ئامفىبول ئىسىم.］رۇسچە［＞گېئولوگىيە＜ مىنېرال نامى، تەركىبىدە ماگنىي، تۆمۈر، كالتسىينىڭ سىلكاتى بار؛ تۇتۇق يېشىل، قارا قاتارلىق رەڭلەردىكى كرىستاللاشقان جىسىم.
ئامما ئىسىم.］ئەرەبچە［ ① بىرەر ئىجتىمائىي گۇرۇھنىڭ زور كۆپچىلىكى؛ ئومۇم، كۆپچىلىك، خەلق: دېھقانلار ئاممىسى. ئىشچىلار ئاممىسى. زىيالىيلار ئاممىسى. ＊ ئامما ھەقىقىي قەھرىمان. ② كومپارتىيىگە، ياشلار ئىتتىپاقىغا ئەزا بولمىغان ياكى رەھبەرلىك خىزمىتىنى ئۆتىمىگەن كىشىلەر: يۇقىرىغا ئىككى ۋەكىل سايلاپ بەردۇق، بىرى پارتىيە ئەزالىرىدىن، بىرى ئاممىدىن بولدى.
ئاممونىي ئىسىم.］رۇسچە＞لاتىنچە［＞خىمىيە＜ ئامياك تۇغۇندىلىرىدىن ئېلىنىدىغان مۇسبەت زەرەتلىك رادىكال. ئۇ يەنە ئاممونىي ئىئونى ياكى ئاممونىي رادىكالى دەپمۇ ئاتىلىدۇ.
ئاممىباب سۈپەت.〕ئامما+باب〔 ئومۇمغا، ئاممىغا تېگىشلىك بولغان؛ ئامما ئۈچۈن يارىتىلىدىغان، ئاممىغا قارىتىلىدىغان؛ ئامما چۈشىنەلەيدىغان: ئاممىباب ئەدەبىيات. ئاممىباب تىل.
ئاممىبابلاشتۇرماق «ئاممىبابلاشماق» پېئىلىنىڭ مەجبۇرىي دەرىجىسى.
ئاممىبابلاشتۇرۇشماق «ئاممىبابلاشتۇرماق» پېئىلىنىڭ ئۆملۈك دەرىجىسى.
ئاممىبابلاشتۇرۇلماق «ئاممىبابلاشتۇرماق» پېئىلىنىڭ مەجھۇل دەرىجىسى.
ئاممىبابلاشماق پېئىل. ئاممىغا لايىقلاشماق، ئاممىغا مۇۋاپىق كېلىدىغان، ئامما چۈشىنەلەيدىغان دەرىجىگە كەلمەك: ماقالە ھەتتا دېھقانلار ئوقۇسا چۈشىنەلەيدىغان دەرىجىدە ئاممىبابلاشقان تىل بويىچە يېزىلىشى كېرەك.
ئاممىبابلىق ئىسىم. ھەممىنىڭ پايدىلىنىشىغا مۇۋاپىقلىق، ئاممىباب بولۇش: ئەسەرلەرنى تەھرىرلىگەندە، ئەسەر تىلىنىڭ ئاممىبابلىقىغا ئالاھىدە ئېتىبار بېرىش كېرەك.
ئاممىۋى سۈپەت.］ئەرەبچە［ ئاممىغا، كۆپچىلىككە ئائىت؛ ئامما، كۆپچىلىك تەرىپىدىن ياكى ئامما ئارىسىدا بېجىرىلىدىغان: ئاممىۋى ئىش. ئاممىۋى خىزمەت. ئاممىۋى ھەرىكەت.
ئاممىۋىلاشتۇرماق «ئاممىۋىلاشماق» پېئىلىنىڭ مەجبۇرىي دەرىجىسى.
ئاممىۋىلاشتۇرۇلماق «ئاممىۋىلاشتۇرماق» پېئىلىنىڭ مەجھۇل دەرىجىسى.
ئاممىۋىلاشماق پېئىل. ئاممىۋى تۈس ئالماق: يېزا ياشلىرى ئىچىدە مەنىۋى مەدەنىيەت يارىتىش ھەرىكىتى كەڭ قانات يېيىپ ئاممىۋىلاشتى.
ئاممىياك ئىسىم.］رۇسچە＞گرېكچە［＞خىمىيە＜ ئازوت بىلەن ھىدروگېننىڭ بىرىكمىسى، مولېكۇلا فورمۇلىسى . NH3 رەڭسىز، سېسىق پۇراقلىق گاز، سۇدا ئاسان ئېرىيدۇ.
ئاممىياكلىق سۈپەت. ئاممىياك بولغان: ئاممىياكلىق سۇ. ئاممىياكلىق بىرىكمە.
ئامورتىزاتسىيە ئىسىم.］رۇسچە＞لاتىنچە［＞سىياسىي ئىقتىساد＜ خورىغان مۇقىم مۈلۈكلەرنىڭ تولدۇرۇلغان قىممىتى.
ئامورف سۈپەت.］رۇسچە＞گرېكچە［ ① تۈزۈلۈشى كرىستال شەكلىدە بولمىغان، كرىستاللانمىغان: ئامورف ماددىلار. ② شەكىلسىز، فورمىسىز، ئۇيۇشمىغان: ئامورف ھالەت. ئامورف تىللار.
ئامورف تىللار＞تىلشۇناسلىق＜ مورفولوگىيىلىك سىستېمىسى راۋاجلانمىغان ياكى تامامەن مورفولوگىيىسى يوق تىللار.
ئامۇت ئىسىم.＞بوتانىكا＜ ① ئازغان ئائىلىسىدىكى ئۆسۈملۈك. نەشپۈتنىڭ بىر سورتى، پىشقاندا مېۋە شۆپۈكى سېرىق يېشىل رەڭگە كىرىدۇ. مېۋىسىنىڭ تەمى سەل قىرتاق بولىدۇ. ② شۇ ئۆسۈملۈكنىڭ مېۋىسى. مېۋسىنىڭ تەبىئىتى 2-دەرىجىدە ھۆل سوغۇق. يۈرەك، مېڭىنى قۇۋۋەتلەش، تېرىنى يۇمشىتىش ۋە پارقىرىتىش، ئاشقازاننى كۈچەيتىش، قاننى نورماللاشتۇرۇش ۋە ئىچىنى يۇمشىتىش، يۈرەك، مېڭە، ئاشقازان ئاجىزلىقى، بەدەننىڭ قۇرغاقلىقى، قەۋزىيەت، خەفەقان قاتارلىقلارغا ئىشلىتىلىدۇ. سوغاقجانلارغا ۋە ئاشقازىنى ئاجىزلارغا زىيان قىلىدۇ. مۇۋاپىق مىقداردا زەنجىبىل مۇرابباسى، بادىيان بىلەن قوشۇپ ئىستىمال قىلىشقا بولىدۇ. ③ ئەرلەرنىڭ ئىسمى.
ئامۇتسىمان سۈپەت. ئامۇت شەكلىدىكى، ئامۇتقا ئوخشايدىغان.
ئامۇتلۇق ①  سۈپەت. ئامۇت دەرىخى ئۆسكەن، ئامۇت دەرىخى كۆپ: ئامۇتلۇق باغ. ئامۇتلۇق ھويلا. ②  ئىسىم. ئامۇت دەرەخلىرى ئۆستۈرۈلگەن جاي (يەر): ئۇلار ئامۇتلۇققا بېرىپ بىر مەھەل سەيلە قىلىشتى.
ئامېرىتسىي ئىسىم.］رۇسچە＞لاتىنچە［＞خىمىيە＜ رادىئوئاكتىپ مېتال ئېلېمېنت، خىمىيىلىك بەلگىسى. Am كۈمۈش رەڭلىك، پارقىراق-يۇمشاق ھەم سوزۇلۇشچان كېلىدۇ؛ ئەڭ تۇراقلىق ئىزوتوپىنىڭ يېرىم يىمىرىلىش دەۋرى تەخمىنەن 8 مىڭ يىل.
ئامېرىكا ئىسىم.＞جۇغراپىيە＜ ئامېرىكا قوشما شتاتلىرىنىڭ قىسقارتىلما نامى، شىمالىي ئامېرىكا قىتئەسىنىڭ جەنۇبىغا جايلاشقان.
ئامېرىكان سۈپەت.］رۇسچە［ ئامېرىكىچە: ئامېرىكان ئۆتۈك. ئامېرىكان مەسە.
ئامېرىكىلىق سۈپەت. ئامېرىكىدا بولغان، يۇرتى ياكى دۆلىتى ئامېرىكا بولغان: ئامېرىكىلىق ئوقۇغۇچى.
ئامىخاس ئىسىم.］ئەرەبچە［ كۆپچىلىك ۋە شەخس، ھەممە كىشى، خالايىق: نېچۈن قەشقەر ۋە يەكەندە ئامىخاس، ئۇنىڭغا بۇ قەدەر باغلاپتۇ ئىخلاس؟
ئامىل ئىسىم.］ئەرەبچە［ سەۋەب: ھەل قىلغۇچى ئامىل.
ئامىلە ئىسىم.］پارىسچە［＞بوتانىكا＜ ① يوپۇرماق تاشلايدىغان كىچىك غوللۇق دەرەخ. مېۋىسىنى يېيىشكە ھەم بوياق ماتېرىيالى قىلىشقا بولىدۇ. ياغىچى قىزىل ۋە چىڭ بولغاچقا ئۇنىڭدىن ئۆي سايمانلىرى ياساشقا بولىدۇ. ② مۇشۇ خىل دەرەخنىڭ مېۋىسى.
ئامىن ئىملىق］ئەرەبچە［ پاتىھەدە «ئىلاھى شۇنداق بولسۇن، ئېيتقىنىڭىز كەلسۇن» دېگەن مەنىدە ئىشلىتىلىدىغان سۆز: ئابدۇللا ئىختىيارسىز دۇئاغا قول كۆتۈرۈپ: − شۇنداق بولغاي ئامىن، ئاللا مەدەت قىلسۇن، ئامىن، − دېدى.
ئاميوبا ئىسىم.］رۇسچە＞گرېكچە［＞بىئولوگىيە＜ تاق ھۈجەيرىلىك ئەڭ كىچىك بىر خىل ھايۋان. ھەرىكەت قىلغاندا تەن ھالىتىنى ئۆزگەرتەلەيدۇ. ئادەتتە سۇدا ياشايدۇ. پۇتى بىلەن ھەرىكەت قىلىدۇ ۋە ئوزۇقلۇق تېپىپ يەيدۇ.
ئاميوبالىق سۈپەت. ئاميوبا سەۋەبىدىن بولىدىغان ياكى بولغان.
ئان ئىسىم.］ئەرەبچە［ قىسقا بىر زامان، كۆزنى يۇمۇپ ئاچقۇچە ئۆتكەن ۋاقىت، پەيت: شۇئان.
ئانا ئىسىم. ① پەرزەنتلىك ياكى بالا-چاقىلىق ئايال كىشى (ئۆز-بالىلىرىغا نىسبەتەن): ئۆز ئانا. ئۆگەي ئانا. ＊ ئانا ئايىغىدا جەننەت بار (ماقال). ② يېشى چوڭ، قېرى ئاياللارنى ھۆرمەت بىلەن چاقىرىش، مۇراجىئەت قىلىش فورمىسى: ئانا، قەيەردىن كەلدىلە ③ يېشى چوڭ، قېرى ئاياللارنى ھۆرمەت بىلەن چاقىرىشتا ياكى مۇراجىئەت قىلشتا، ئۇلارنىڭ نامىغا قوشۇپ ئېشلىتىلىدۇ: رەۋىخان ئانا ئۇزۇندىن بېرى نەۋرىلىرى ئۈچۈن ساقلاپ قويغان گۈلە-قاقلىرى سېلىنغان سېۋىتىنى بىلىكىگە ئۆتكۈزۈپ، ئاستا قەدەملەر بىلەن شەھەرگە قاراپ يۈرۈپ كەتتى. ④ بالا تۇغقان جانىۋار: ئانا كەپتەر. ئانا توشقان. ⑤  كۆچمە مەنىسى:  بىرەر ئىش، ھادىسە ياكى نەرسىنىڭ پەيدا بولۇشىغا سەۋەب بولىدىغان، ئۇنى كەلتۈرۈپ چىقىرىدىغان ياكى ئۇنىڭ كېلىپ چىقىشقا سەۋەب بولىدىغان ئامىل؛ سەۋەب: زۇكام، كېسەلنىڭ ئانىسى. ⑥ شۇ نەرسىنىڭ غوللۇق، ئاساسىي قىسمى: ئانا ئېرىق. ئانا ئۆستەڭ. ئانا تىل. ⑦ ئانا ئورنىدا باشقىلارنىڭ دەردىگە دەرمان بولىدىغان، ياردەملىشىدىغان، ياخشىلىق قىلىدىغان ئايال كىشى: ئانا بولماق. تۇغۇت ئانىسى. ⑧ بەزى رايونلارداⅢشەخس قوشۇمچىسى (-سى) قوشۇلۇپ ئەرلەرنىڭ ئۆز ئاياللىرىنى چاقىرىشىنى بىلدۈرىدۇ: ھوي ئانىسى، سىلە نەدە
ئانا بولماق ① بالىلىق بولماق، بالىلىق ئاياللار قاتارىغا ئۆتمەك. ② ئانا ئورنىدا باشقىلارنىڭ بېشىنى سىلاپ، دەردىگە دەرمان بولماق، ياخشىلىق قىلماق: 60پەرزەنتلەرگە مېھرى پۈتمەس ئانا بولدۇڭ، 60كۈلسەڭ ئۇلار كۈلىدۇ، غېمىدە غەمگە تولدۇڭ.
ئانا تىل ① سۆزلىگۈچى شەخسكە مەنسۇپ بولغان خەلق تىلى، ئۆز مىللىتىگە خاس خەلق تىلى ② باشلانغۇچ مەكتەپلەرنىڭ تىل دەرسلىكى.
ئانا مەكتەپ ئىلگىرى ئوقۇش پۈتتۈرگەن ياكى ئوقۇغان مەكتەپ.
ئانا ۋەتەن كىشى تۇغۇلۇپ ئۆسكەن، ئۇنىڭ ئۈچۈن مۇقەددەس سانالغان مەملىكەت.
ئانا يۇرت تۇغۇلۇپ ئۆسكەن، كىندىك قېنى تۆكۈلگەن، چوڭ بولغان، مۇقەددەس سانىلىدىغان يۇرت، ئورۇن، جاي.
ئانىدىن تۇغما قىپيالىڭاچ: ئۇنىڭ جەسىتى ئانىدىن تۇغما ھالەتتە تۇراتتى.
ئانىسى گەپكە تۇغقان تولا گەپ قىلىدىغان، كۆپ سۆزلەيدىغان، ۋالاقتەككۈر.
ئانىسىنى كۆزىگە كۆرسەتمەك قاتتىق ئەدىبىنى بەرمەك: − بۇ خۇنپەرنىڭ ئانىسىنى كۆزىگە كۆرسىتىش كېرەك، − دېدى ئەمەت ئالىقىنىنى ئالىقىنىغا ئۇرۇپ.
ئانىسىنىڭ ئەمچىكىنى قاتتىق چىشلىگەن تەلەيسىز، ئىشى ئوڭغا تارتمىغان، شور پېشانە: − ئانىسىنىڭ ئەمچىكىنى قاتتىق چىشلىگەنلەر بۇ ئىشنى قىلىدۇ، سىلەر ئەتە-ئۆگۈن بىلىپ قالىسىلەر، − دېدى ئۇ.
ئانا-بالا ئانا ۋە بالا: بۇ خەۋەرنى ئاڭلاپ، ئانا-بالا ئىككىيلەن بىر-بىرىگە ئېسىلىپ يىغىلىشىپ كېتىپتۇ.
ئاناتومىيە ئىسىم.］رۇسچە＞گرېكچە［ تىرىك ئورگانىزملارنىڭ ئىچكى ۋە تاشقى تۈزۈلۈشى توغرىسىدىكى پەن: ئادەم ئاناتومىيىسى.
ئاناتومىيىلىك سۈپەت. ئاناتومىيىگە ئائىت، ئاناتومىيىگە خاس، ئاناتومىيىگە مۇناسىۋەتلىك.
ئانار ئىسىم.］پارىسچە［ ① ＞بوتانىكا＜ ئانار ئائىلىسىدىكى يوپۇرماق تاشلايدىغان چاتقال ياكى كىچىك دەرەخ. يوپۇرمىقى ئۇزۇن ھەم يۇمىلاق؛ گۈلى قىزىل، ئاق ياكى سېرىق رەڭدە؛ مېۋىسى شارسىمان بولىدۇ. مېۋىسى پىشقان تاتلىق ئانارنىڭ تاشقى پوستىنىڭ تەبىئتى ئىسسىق. پەينى چىڭىتىش، ئىچ سۈرۈش ۋە قاناشنى توختىتىش، مەنىنى قويۇقلىتىش، كونا ئىسھال، ھەر خىل ئەزالاردىن قان كېلىش، مەنى سۇيۇلۇپ كېتىش، ئۈچەي مەددىسى قاتارلىقلاردا ئىشلىتىلىدۇ. كۆپ ئىستىمال قىلىنسا قەۋزىيەت پەيدا قىلىدۇ. ئادەتتە  ھەسەل بىلەن قوشۇپ ئىستىمال قىلىنىدۇ. ئانار مېۋىسىنىڭ گۈلىنىڭ تەبىئىتى 2-دەرىجىدە قۇرۇق سوغۇق. ئىسھال ۋە قاناشنى توختىتىش، بەدەننى قۇرۇتۇش، ئىسھال، ئېغىزدىكى سۇلۇق جاراھەت، چىش ئاغرىش، بۇۋاسىر، سۇلۇق قىچىشقاق، سوڭى چىقىپ قېلىش قاتارلىق كېسەللىكلەردە ئىشلىتىلىدۇ. كۆپ ئىستېمال قىلىنسا باش ئاغرىقى ۋە توسالغۇ پەيدا قىلىدۇ. ② شۇ خىل ئۆسۈملۈكنىڭ مېۋىسى. تاتلىق، ئاچچىق ئانار مېۋىسىنى سىقىپ سۈيىنى بىرلەشتۈرۈپ (ئايرىم) تەييارلانغان جىگەر رەڭلىك رۇب (ئېكستراكىت)نىڭ تەبىئتى قۇرۇق ئىسسىق. ئۈچەي قۇرتلىرىنى ئۆلتۈرۈش، سۈيدۈك تېمىپ كېلىشكە شىپا بولىدۇ. كۆپ ئىشلىتىلسە توسالغۇ پەيدا قىلىدۇ. پىشقان مېۋىسىنىڭ قۇرۇتۇلغان ئۇرۇقى 2-دەرىجىدە قۇرۇق سوغۇق. ئاشقازاننى قۇۋۋەتلەش، ئىشتىھانى ئېچىش، ئىسھالنى توختىتىش، چىش تۈۋىنى چىڭىتىش، تولغاق، ھەزىمنىڭ ناچارلىقى، چىش بوشاپ كېتىش قاتارلىقلاردا مۇۋاپىق ئۇسۇلدا ئىشلىتىلىدۇ. كۆپ ئىستىمال قىلىنسا قەۋزىيەت پەيدا قىلىدۇ. ئاچچىقسۇ بىلەن قوشۇپ ئىستىمال قىلىشقا بولىدۇ. ئاچچىق ئانارنىڭ مىۋىسىنىڭ تەبىئىتى 2-دەرىجىدە قۇرۇق سوغۇق. ئىسسىقتىن بولغان خەفەقان، ئىچ سۈرۈشنى توختىتىش، جىگەر ھارارىتىنى پەسەيتىش، قۇرساق ئاغرىقى، ئىچ سۈرۈش، ئېغىز پۇراش قاتارلىقلارغا ئىشلىتىلىدۇ. كۆپ ئىستىمال قىلىنسا ئۆپكىگە زىيان قىلىدۇ. زەنجىۋىل بىلەن قوشۇپ ئىستىمال قىلىنسا مۇۋاپىق. ③ ئاياللارنىڭ ئىسمى.
ئانارتاش ئىسىم.〕ئانار+تاش〔 كان ماددىسى بولۇپ، تەركىبى تۇراقسىز، ھەر خىل رەڭدىكىلىرى ھەمدە ئەينەكتەك پارقىرايدىغانلىرى بار، قاتتىقلىقى يۇقىرى، ئۇنىڭدىن چاقلاش ماتېرىيالى ياسىغىلى بولىدۇ، يەنە لازېر نۇرى ئۈسكۈنىسى ياساشتىكى مۇھىم ماتېرىياللارنىڭ بىرى.
ئانارخىزم ئىسىم.］رۇسچە＞گرېكچە［ «ھۆكۈمەتسىزلىك»كە قاراڭ.
ئانارخىست ئىسىم.］رۇسچە［ ئانارخىزم (ھۆكۈمەتسىزلىك) تەرەپدارى.
ئانارخىيە ئىسىم.］رۇسچە＞گرېكچە［ ① ھەرقانداق دۆلەت ھاكىمىيىتىنى، ھەممە ئۈچۈن مەجبۇر بولغان قانۇن-قائىدىلەرنى، ئەدەپ-ئەخلاق پرىنسىپلىرىنى ئىنكار قىلىش، ھۆكۈمەتسىزلىك. ②   باشباشتاقلىق، قانۇنسىزلىق، تەرتىپسىزلىك.
ئانارخىيىلىك سۈپەت. ھۆكۈمەتسىزلىككە ئائىت، ھۆكۈمەتسىزلىك توغرىسىدىكى.
ئانارگۈل ئىسىم.〕ئانار+گۈل〔＞بوتانىكا＜ ① شەكلى ئانار دەرىخىگە ئوخشايدىغان، مېۋە بەرمەيدىغان بىر خىل مەنزىرە ئۆسۈملۈكى. ئۇ ئادەتتە تەشتەكلەردە ئۆستۈرۈلىدۇ. ② ئاياللارنىڭ ئىسمى.
ئانارلىق سۈپەت. ① ئانار دەرىخى بار، ئانار دەرىخى ئۆسكەن: ئۇ بىزنى ئانارلىق بېغىغا باشلاپ كىردى. ②  ئىسىم. مەخسۇس ئانار تىكىلگەن يەر، ئانار دەرىخى ئۆستۈرۈلگەن باغ: بىز مەھەللە ئارىلاپ مېڭىپ، مەھەللىنىڭ ئايىغىغا جايلاشقان ئانارلىققا كېلىپ توختىدۇق.
ئانالىتىك سۈپەت.］رۇسچە［ ئانالىز ئۇسۇلىغا ئاساسلانغان؛ تەھلىلىي: ئانالىتىك مېتود. ئانالىتىك تىل. ئانالىتىك مورفولوگىيە.
ئانالىتىك تىل＞تىلشۇناسلىق＜ جۈملىدە سۆز بىلەن سۆز ئوتتۇرىسىدىكى گرامماتىكىلىق مۇناسىۋەت سۆزنىڭ مورفولوگىيىلىك تۈزۈلۈشى بىلەن ئەمەس، بەلكى سۆز تەرتىپى ۋە ياردەمچى سۆزلەر ئارقىلىق ئىپادىلىنىدىغان تىل.
ئانالىز ئىسىم.］رۇسچە＞گرېكچە［ ① تەكشۈرۈش ئوبيېكتىنى تۈرلەرگە ئاجرىتىپ تەتقىق قىلىش ئۇسۇلى، تەھلىل؛ ھەر تەرەپلىمە تەھلىل قىلىش، چوڭقۇر تەكشۈرۈش: ئوبيېكتنى ئۆزگەرتىشتە سۆز ئارقىلىق كۆرسىتىش بىلەن ئانالىز قىلىشنى بىرلەشتۈرۈش كېرەك. ② ماددىنىڭ تەركىبىنى ئېنىقلاش: خىمىيىۋى ئانالىز. ماتېماتىكىلىق ئانالىز.
ئاناناس ئىسىم.］رۇسچە＞ئىسپانچە［＞بوتانىكا＜ كۆپ يىللىق، دائىم كۆكىرىپ تۇرىدىغان سامان غوللۇق ئۆسۈملۈك. مېۋىسىنى يېيىشكە ۋە ئۇنىڭدىن كونسېرۋا يېمەكلىكلەرنى ياساشقا بولىدۇ. يوپۇرماق تالالىرى ئارغامچا ئېشىشكە ياكى توقۇمىچىلىق، قەغەزچىلىك خام ئەشيالىرىغا ئىشلىتىلىدۇ.
ئانت ئىسىم. «قەسەم»گە قاراڭ.
ئانتانتا ئىسىم.］رۇسچە＞فرانسوزچە［ ئىتتىپاقداش دۆلەتلەر، بىرلەشمە دۆلەتلەر.
ئانتاركتىكا ئىسىم.］رۇسچە＞گرېكچە［＞جۇغراپىيە＜ يەر شارىنىڭ جەنۇبىي قۇتۇپى، يەنى يەر شارىدىكى يەتتە قىتئەنىڭ بىرى.
ئانتاگونىزم ئىسىم.］رۇسچە＞گرېكچە［＞پەلسەپە＜ كېلىشتۈرۈپ بولمايدىغان قارىمۇقارشىلىق، زىددىيەت.
ئانتاگونىيە ئىسىم.］رۇسچە＞گرېكچە［＞پەلسەپە＜ كەسكىن توقۇنۇش بولۇپ ئىپادىلەنگەن كۈرەش شەكلى، ئۇ زىددىيەتلەرنىڭ كۈرىشىنىڭ ھەممە شەكلى ئەمەس، ئۇنىڭ بىر خىلى.
ئانتاگونىيىسىز سۈپەت.＞پەلسەپە＜ ئانتاگونىيە ئامىلىنى ئۆز ئىچىگە ئالمىغان، پارتلاش شەكلىدە بولمىغان يول بىلەن ھەل قىلغىلى بولىدىغان.
ئانتاگونىيىلىك سۈپەت.＞پەلسەپە＜ ئانتاگونىيە شەكلى بىلەن ھەل قىلىنىدىغان، كېلىشتۈرۈپ بولمايدىغان، بىر-بىرىگە تامامەن زىت بولغان.
ئانتخور سۈپەت. «قەسەمخور»غا قاراڭ: ئۇ تولىمۇ ئانتخور ئادەم.
ئانتراتسىت ئىسىم.］رۇسچە＞گرېكچە［ تۇم قارا، زىچ، كۈچلۈك ئىسسىق بېرىدىغان يۇقىرى ھارارەتلىك بىر خىل يېقىلغۇ؛ تاشكۆمۈر.
ئانتراتسىت ئىسىم.］رۇسچە＞گرېكچە［ تۇم قارا، زىچ، كۈچلۈك ئىسسىق بېرىدىغان يۇقىرى ھارارەتلىك بىر خىل يېقىلغۇ؛ تاشكۆمۈر.
ئانتولوگىيە ئىسىم.］رۇسچە＞گرېكچە［ ئەسەرلەر توپلىمى.
ئانتولوگىيىلىك سۈپەت. ئانتولوگىيىگە ئىگە، ئانتولوگىيىگە ئائىت: ئانتولوگىيىلىك ئەسەرلەر.
ئانتېننا ئىسىم.］رۇسچە＞لاتىنچە［ رادىئو، تېلېۋىزىيە دولقۇنلىرىنى تارقىتىش ياكى ئۆزىگە تارتىۋېلىش ئۈچۈن ئۆي-ئىمارەتلەرنىڭ ئۈستىگە ئورنىتىلغان سىملىق قۇرۇلما: رادىئو ئانتېنناسى. تېلېۋىزورنىڭ ئانتېنناسى. ئانتېننا ئورناتماق.
ئانتېنناسىز سۈپەت. ئانتېنناسى يوق، ئانتېننا ئورناتمىغان.
ئانتېننالىق سۈپەت. ئانتېنناسى بار، ئانتېننا ئورناتقان.
ئانتىگېن ئىسىم.］رۇسچە＞گرېكچە［ ① ＞بىئولوگىيە＜ ئورگانىك ماددا. ئۇ ئادەم ياكى ھايۋانلارنىڭ قان سۇيۇقلۇقى ئىچىگە كىرگەندىن كېيىن قان زەردىبىدە ئانتىتېلنى ھاسىل قىلىدۇ، شۇنىڭدەك ئانتىتېل بىلەن خىمىيىۋى رېئاكسىيىگە كىرىشىدۇ. ② ＞تىببىي ئىلىم＜ ئورگانىزمدا ئىمۇنىتېتلىق رېئاكسىيە قوزغىيالايدىغان ماددىلارنىڭ ھەممىسى «ئانتىگېن» دېيىلىدۇ.
ئانجىرغا سۈپەت.  دىئالېكت. ئورۇق، ئاۋاق، يېگىنى چىرايىغا چىقمايدىغان.
ئانچە ئالماش. ئۇ قەدەر، ئۇنچە.
ئانچە-مۇنچە ئاز مىقداردا، ئاز-تولا، بەزى-بەزى، ئاندا-ساندا: مەن دادامنىڭ ئارقىسىدا يۈرۈپ ئانچە-مۇنچە قارا خەت تونۇپ قالغانىدىم.
ئانچىكى سۈپەت. ئاددىيلا، شۇنداقلا؛ مۇھىم، مۇرەككەپ ئەمەس: ئانچىكى بىر ئىش. ＊ ئانچىكى دەپ قويغان بىر گەپ.
ئانچىلىك رەۋىش.  «ئۇنچىلىك»كە قاراڭ: ئانچىلىك ئاچچىق پىيازدىمۇ بار (ماقال). ＊ ئانچىلىك ئىش قانچىلىك ئىش (ماقال).
ئانچىنان رەۋىش.］پارىسچە［ شۇنچە، خېلى بەك، شۇ قەدەر: قەلەندەر پادىشاھنى ئەتىسى ئانچىنان ئىزدەپ تاپالمىدى.
ئانچىۋالا ئالماش.  «ئۇنچىۋالا»غا قاراڭ.
ئاندا رەۋىش. ① ئۇ يەردە، بۇ يەردە، شۇ يەردە: خانىمانىم ئاندا قالدى، گۈل چېھرىم بەندە بولدى، قاراقچىلار قولىدا قالدى، كىشى ئۆز يارىغا ئوخشارمۇ. ② ئۇ يەرگە، بۇ يەرگە، شۇ يەرگە: 60يۈرۈڭ ئاندا بارايلى، 60دەريا بويى بويلايلى. 60بېلىقلارغا ئەرز ئېيتىپ، 60بىز خۇداغا يىغلايلى.
ئاندا-ساندا رەۋىش. ① بەزى-بەزىدە، بىرە-بىرە، گاھ-گاھ: شەھەر سېپىلىنىڭ تۆت دەرۋازىسى ئۈستىدىكى قاراۋۇل پوتەيلىرىگە كىرىۋالغان دۈشمەن ئەسكەرلىرى ئاندا-ساندا ئوق چىقىرىپ قوياتتى. ② ئۇ يەر، بۇ يەردە، ئۇندا-مۇندا: ئۇنىڭ چېكى چاچلىرىغا ئاندا-ساندا ئاق سانجىلغان، كۆزلىرىنىڭ جىيەكلىرىگە ئىنچىكە سىزىقلار تارتىلغانىدى.
ئانداق ئالماش.  «ئۇنداق»قا قاراڭ.
ئانداق-مۇنداق ① ھەر خىل، ھەر قىسما، ئانداق ۋە مۇنداق: تۇرمۇشتا كىشىلەر ئوتتۇرىسىدا ئانداق-مۇنداق گەپلەر، ئىشلار ئۆتۈلۈپ تۇرىدۇ. ② ئاددىي، ئادەتتىكى: خېۋىرجان ئانداق-مۇنداق ئادەمنىڭ ئوغلى ئەمەس، گەپ-سۆز، مۇئامىلىدە دىققەت قىل، دېدى ئۇ ئىلھامغا ھومىيىپ.
ئانداقچى ئالماش.  «ئۇنداقچى»غا قاراڭ.
ئانداقچى-مۇنداقچى  «ئۇنداقچى-مۇنداقچى»غا قاراڭ: خاسىيەت مېنى ئانداقچى-مۇنداقچى دەپ تەتۈر تونۇشتۇرۇپتۇ.
ئاندا-مۇندا  «ئاندا-ساندا»غا قاراڭ: ياتاقتىكىلەر شېرىن ئۇيقۇدا، ئاندا-مۇندا خورەك ئاۋازى ئاڭلىنىپ تۇرىدۇ.
ئاندىن ئالماش ① شەرت-بېقىندى جۈملىلەردە باغلىغۇچىلىق ۋەزىپىسىدە كېلىپ، شۇ چاغدا، شۇ ۋاقىتتىلا دېگەن مەنىلەرنى ئىپادىلەيدۇ: ئەگەر ئۇ، شۇ چېكىنگىنىچە كوزۇپقا بېرىپ تاقالسا، ئاندىن مەن ئۇنىڭ ياقىسىدىن تۇتۇۋېلىپ كوزۇپنىڭ يان ياغىچىغا كېلىشتۈرۈپ ئۈستۈرۈشنى ئويلىغانىدىم. ② ئۇنىڭدىن كېيىن، شۇ ۋاقىتتىن كېيىن؛ ئۇلاپلا: ئاۋۋال ئىشلە، ئاندىن ئوينا (ماقال). ③ ئۇندىن، ئۇندىنمۇ، ئۇنىڭدىن، ئۇنىڭدىنمۇ: ئەل ئامان، دەردىڭ يامان، كۆيدۈرۈشۈڭ ئاندىن يامان.
ئانسامبىل ئىسىم.］رۇسچە＞فرانسوزچە［ بىر پۈتۈن بەدىئىي كوللېكتىپ بولۇپ ئويۇن كۆرسىتىدىغان ئارتىسلار كوللېكتىپى: ناخشا-ئۇسسۇل ئانسامبىلى.
ئانكىت ئىسىم.］رۇسچە＞فرانسوزچە［ تېگىشلىك مەلۇمات ئېلىش ۋە توپلاش ئۈچۈن بەلگىلەنگەن سوراق خاراكتېرلىك جەدۋەل، ۋاراق: ئانكىت تولدۇرماق.
ئانناي ئىملىق.  دىئالېكت. ۋىيەي.
ئانئورگانىك سۈپەت.］رۇسچە［ ئۆسۈملۈك ياكى ھايۋانات دۇنياسىغا مەنسۇپ بولمىغان: ئانئورگانىك ماددىلار. ئانئورگانىك خىمىيە.
ئانېمومېتىر ئىسىم.］رۇسچە＞گرېكچە［ ھاۋا، شامال ھەرىكىتىنىڭ تېزلىكىنى ئۆلچەيدىغان ئەسۋاب.
ئانىجان ئىسىم. ئانىسىغا ياكى ياشانغان ئاياللارغا يېقىنچىلىق قىلىپ ياكى ئۇنىڭغا ئەركىلەپ دېيىلىدىغان مۇراجىئەت سۆزى: ئانىجان، ئارزۇيۇڭدىكى زامان بولدى.
ئانىكا ئىسىم. ئانىسى ياكى ئانىسى قاتارلىق ئاياللارغا يېقىنچىلىق قىلىپ ئۇلارنى ھۆرمەتلەپ ئېيتىدىغان مۇراجىئەت شەكلى: ئاھ، دەپتۇ پەرىزات، يامان قىلدىلا ئانىكا، مېنىڭ مايمۇن سۈرەتلىك نىقابىمنىڭ ئىس-تۈتەكلىرى ئاتا-ئانامنىڭ دىمىقىغا يېتىپ بارغان ھامان، ئۇلار مېنى ئىزدەپ كېلىدۇ.
ئانىلارچە رەۋىش. ئانىلارغا ئوخشاش؛ ئانىلارغا خاس، ئانىلاردا بولىدىغان: ئانىلارچە غەمخورلۇق. ئانىلارچە كۆيۈنمەك.
ئانىلىق سۈپەت. ① ئانىسى بار، ئانىسى ھايات: ئاتىلىقلار ئاتام دېسە قۇيۇلدى ياشىم. ئانىلىقلار ئانام دېسە، ئېگىلدى باشىم. ② ئانىغا خاس، ئانىغا ئالاقىدار: ئانىلىق مۇھەببەت. ئانىلىق مېھىر. ③ ＞بوتانىكا＜ ئانا تەرەپ بىلەن قانداشلىق ۋە ئۇرۇقداشلىق مۇناسىۋىتى بار بولغان: ئانىلىق تۈپ. ئانىلىق تەن. ئانىلىق گۈل.
ئانىلىن ئىسىم.］رۇسچە＞ئەرەبچە［＞خىمىيە＜ ئورگانىك بىرىكمە. ئۇ ياغلىق، زەھەرلىك سۇيۇقلۇق بولۇپ، بوياق ۋە دورا ياساش ئۈچۈن ئىشلىتىلىدۇ. ئۇ يەنە «فېنىلئامىن» دەپمۇ ئاتىلىدۇ.
ئانىۋېشى ئىسىم.〕ئانا+باش+ى〔 يېزىق تىلى. ① ئائىلە باشلىقى ياكى بىرەر جامائەتكە باش بولغان، ئۇنى باشقۇرۇپ تۇرغان ھۆرمەتلىك ئايال. ② بالىلار ئويۇنىدا ئىككى تەرەپ قاتناشچىلىرىدىن ھەربىرىنىڭ باشلىقى؛ باشلامچىسى.
ئانىي سۈپەت.］ئەرەبچە［ بوزەك؛ ياۋاش: ئانىينى تاپسام، شىللىسىگە مىنىپ چاپسام (ماقال).
ئاھ ئىملىق ① مېھىر-مۇھەببەت، كۈچلۈك ھېسسىيات، سېغىنىش، ئىنتىزارلىق، خۇشاللىق قاتارلىق ھېس-تۇيغۇلارنى ئىپادىلەيدۇ: ئاھ، جېنىم بالام سېنى كۆرىدىغان كۈنلەرمۇ بولىدىكەن-ھە. ② ئېچىنىش، دەرد-ئەلەم، ھەسرەت-نادامەت، نالە-تۇيغۇسىنى ئىپادىلەيدۇ: «ئاھ» دېسە ئۆپكىسى كۆرۈنۈپتۇ (ماقال). ＊ ئاھ، شۇ كۈنى ئۆزۈمنىڭ نېمە بولغانلىقىمنى ھېچ بىلمىدىم. ③ نالە، زار، دەرد، پىغان: يىگىت ئايرىلىش ئازابىدىن بىر ئاھ ئۇرغانىكەن، ئۇنىڭ ئاھى يەتتە قات ئاسماننى، يەتتە قات زېمىننى تىترىتىپتۇ. 60＊ ئاھ ئۇرارمەن، ئاھ ئۇرارمەن، 90ئاھلىرىم تۇتقاي سېنى؛ 90كۆز يېشىم دەريا بولۇپ، 90بېلىقلىرىم يۇتقاي سېنى.
ئاھا ئىسىم.］پارىسچە［ گىلەمچىلىك كەسپىدە ئۆرۈشكە سۈركەش ئۈچۈن تەييارلانغان سۇيۇق ئۇماچ، شىلىم.
ئاھاڭ ئىسىم.］پارىسچە［ «ھاك»قا قاراڭ.
ئاھاڭ ئىسىم.］پارىسچە［ ① بىر-بىرىگە ئۇلانغان، ئۇيغۇنلاشقان تاۋۇشلار ئېقىمى: پاتىمىنىڭ قۇلىقىغا بىر خىل ئاھاڭدا گۈركىرەش ئاڭلىناتتى. ② ＞مۇزىكا، ناخشا＜ تۈرلۈك تاۋۇشلارنىڭ مەلۇم تەرتىپتە ئۇيغۇنلىشىپ، مۇزىكا پۈتۈنلۈكىنى تەشكىل قىلغان بىرىكمىسىدىن ئىبارەت مۇزىكا ئەسىرى، كۈي: بىرىنچى مۇقام يىگىرمە ئىككى ئاھاڭ ئېيتىلغاندىن كېيىن تۈگىدى. ③ نۇتۇقتا مەنىگە قاراپ ئاۋازنىڭ كۆتۈرۈلۈشى ۋە پەسىيىشى، كۈچلۈك ياكى ئاجىز ئېيتىلىشى؛ ئىنتوناتسىيە: مەن بوۋايغا: − سىز دەرھال بېرىپ ئادىل شۇجىنى چاقىرىپ كېلىڭ! − دېدىم بۇيرۇق ئاھاڭىدا. ④ سۆزلىگۈچىنىڭ ھېس-تۇيغۇسىنى ئىپادىلەيدىغان تەلەپپۇز ئۇسلۇبى: يىغلامسىرىغان ئاھاڭدا سۆزلىمەك.
ئاھاڭدار سۈپەت.］پارىسچە［ ① قۇلاققا خۇشياقىدىغان، ھۇزۇر بېغىشلايدىغان، يېقىملىق: ناخشىچى سايرامنىڭ سۆيگىنى ھۆرنىڭ ئاۋازى بۇلبۇلدەك ئاھاڭدار ئىكەن. ② مەلۇم ئاھاڭغا ئىگە بولغان؛ ئاھاڭلىق، جاراڭلىق: بۇ شېئىر نېمىدېگەن ئاھاڭدار-ھە؟
ئاھاڭدارلىق ئىسىم. ئاھاڭنىڭ يېقىملىقلىقى، ئاھاڭ جەھەتتىكى رەڭدارلىق، ئاھاڭى ئېسىللىق: «ئون ئىككى مۇقام» تېكىستلىرى. شېئىرىي ۋەزىن جەھەتتىن كۈچلۈك ئاھاڭدارلىققا ئىگە.
ئاھاڭداش سۈپەت.］پارىسچە［ ① ئېيتىلىشى ئوخشاش، تەلەپپۇزدىكى ئاھاڭى بىر خىل: ئاھاڭداش سۆز. ② مەلۇم ئاھاڭغا، مەلۇم كۈيگە ماس كېلىدىغان: ئاھاڭداش ناخشا. ئاھاڭداش شېئىر. ＊ شاۋقۇنلىرىڭغا ئاھاڭداش ئۇيغۇر، ئېيتىدۇ ساڭا دىلدىن تەشەككۈر.
ئاھاڭداشلىق ئىسىم. ئاھاڭى، تەلەپپۇزى ئوخشاشلىق.
ئاھاڭلىق سۈپەت. ① مەلۇم بىر ئاھاڭ ياكى مۇزىكىغا ئىگە، مەلۇم بىر ئاھاڭ، مۇزىكا بىلەن ئىپادىلىنىدىغان، چېلىنىدىغان ياكى ئېيتىلىدىغان: ئۇلارنىڭ مۇئامىلىلىرى سىلىق، قائىدىلىك، ئۆزئارا سۆزلىشىشلىرى ئاھاڭلىق ۋە جاراڭلىق ئىدى. ② ئاھاڭدار: 60كېلىشكەن بۇرۇتىنى بۇراپ يىگىت، 60چالدى-دە، خۇش ئاھاڭلىق دۇتارىنى. 60يېقىملىق لەرزان ناخشا كەتتى ياڭراپ، 60تىترىتىپ يۈرەكلەرنىڭ زىل تارىنى.
ئاھالە ئىسىم.］ئەرەبچە［ مەلۇم بىر ئورۇندا، مەملىكەتتە ئولتۇراقلىشىپ ياشىغۇچى ئادەملەر توپى؛ خەلق: مەملىكىتىمىز دۇنيا بويىچە ئاھالىسى ئەڭ كۆپ مەملىكەت.
ئاھالىسىز سۈپەت. ئاھالىسى يوق، ئاھالىسى بولمىغان.
ئاھالىسىزلىك ئىسىم. ئاھالىسى تۇراقلاشمىغان، ئاھالە ئورۇنلاشمىغان ھالەت.
ئاھالىلىك سۈپەت. ئاھالىسى بار، ئاھالىسىكۆپ، ئاھالىغا ئىگە: نۇرغۇن ئاھالىلىك مەھەللە.
ئاھانەت ئىسىم.］ئەرەبچە［ ① ھاقارەت، تۆھمەت، بوھتان: ئۆمرۈمدە ئاڭلاپ باقمىغان بۇ ئاھانەتكە چىداپ تۇرالماي ئىتتىك تالاغا چىقتىم. ② خورلۇق، ناھەقچىلىك، ئۇۋاللىق: نومۇس ۋە ئاھانەتكە چىدىمىغان بەختىگۈلنىڭ دادىسى بىر كۈنى كەچقۇرۇن غەزەپ بىلەن قۇددۇسنىڭكىگە بېرىپ، بەختىگۈلنىڭ ئۆيىگە كىردى. ③ نومۇس، ئىزا، ئۇيات: 60چىقىرار ئادەمنى كاردىن يارىماس ئەخلەت قىلىپ، 60قەلبى ساپ ئىنسان ئۈچۈن قاتتىق ئاھانەتتۇر تەمە.
ئاھانەتلىك سۈپەت. ① ھاقارەتلەنگەن، تىل-ئاھانەت ئىشىتكەن، قارىلانغان، خورلانغان: مېنىمۇ، ئۆزىڭىزنىمۇ ئاھانەتلىك قىلىشىڭىزغا ئەمدى ھەرگىزمۇ چىداپ تۇرالمايمەن چۈشەندىڭىزمۇ ② كىشىنى سەسكەندۈرىدىغان، نومۇس قىلدۇرىدىغان، ئۇيالدۇرىدىغان: يېشىڭ ئوتتۇزغا يەتمەي تۇرۇپ ئۈچ قېتىم ئۆيلەندىڭ، شۇڭا «خوتۇن بېدىكى» دېگەن ئاھانەتلىك نامغا ئېرىشتىڭ.
ئاھ-ئەپغان  «ئاھ-زار»غا قاراڭ: قېرىنداشلىرىم چۈشتى مېنىڭ يادىمغا، شۇڭا ھەر ئان ئاھ-ئاپغان ئېتەرمەن.
ئاھ-پەرياد  «ئاھ-زار»غا قاراڭ: قىز ئاھ-پەرياد ئۇرۇپتۇ، يېشى قار-يامغۇردەك تۆكۈلۈپتۇ.
ئاھ-پىغان  «ئاھ-زار»غا قاراڭ.
ئاھ-زار ئېچىنىشلىق، ھەسرەتلىك يىغا، ئاھ بىلەن ئېيتىلغان نالە: شەرىخاننىڭ تاشنى ئەزگۈدەك ئاھ-زارىنى ئاڭلىغان كىشىلەر ئىچىدە كۆز يېشى قىلمىغان ئادەم قالمىدى.
ئاھ-نادامەت ئېچىنىش ۋە پۇشايمان؛ ئاھ بىلەن ئېيتىلغان ئەپسۇس: ئاھ-نادامەت چەكمەك.
ئاھھاي ئىملىق. كۈتۈلمىگەن ۋەقە ياكى ھادىسىدىن ئەجەبلىنىش، ھەيران قېلىش، ياكى خۇشاللىنىش ۋە ياقتۇرۇش تۇيغۇسىنى ئىپادىلەيدۇ: ئالماس: − ئاھھاي، ھەممىسى ھەق، مۇھىم گەپلەر، توغرا سۆز، − دېدى.
ئاھۇ ئىسىم.］پارىسچە［ كېيىك.
ئاھۇپەرياد  يېزىق تىلى.  «ئاھ-پەرياد»قا قاراڭ.
ئاھۇپىغان  يېزىق تىلى. «ئاھ-پىغان»غا قاراڭ.
ئاھۇزار  يېزىق تىلى. «ئاھ-زار»غا قاراڭ.
ئاھۇنادامەت  يېزىق تىلى. «ئاھ-نادامەت»كە قاراڭ.
ئاھ-ئۇھ ① كېسەل كىشىنىڭ ئاغرىق ئازابىدىن ئىڭرىغان نالىسى، ئاھ ۋە ئۇھ. ② ئېچىنىشلىق نالە-زار، قايغۇ-ھەسرەت تۇيغۇسى، ئاھ ۋە ئۇھ.
ئاھ-ئۇھلىماق بىرەر خاپىلىق، دەرد-ئەلەم ياكى ئاغرىق ئازابىدىن زارلانماق، نالە قىلماق.
ئاھ-ۋاھ ئېچىنىشلىق نالە-زار، قايغۇ-ھەسرەتنى بىلدۈرىدۇ: ئۇ خېلى ئۇزاققىچە «ئاھ-ۋاھ» دەپ ھەسرەت چېكىپ يۈرەتتى.
ئائورتا ئىسىم.］رۇسچە［＞ئاناتومىيە＜ ئادەم بەدىنىدىكى چوڭ ئارتېرىيە بولۇپ، ئۇ سول يۈرەك دالانچىسىدىن چىقىپ يۇقىرىغا سوزۇلۇپ، ئوڭغا قايرىلىپ، ئاندىن تۆۋەنگە ساڭگىلاپ ياي شەكلىنى ھاسىل قىلىدۇ. ئاندىن ئومۇرتقا بويلاپ تۆۋەنگە ساڭگىلايدۇ، كۆكرەك، قورساق قاتارلىقلاردا كۆپلىگەن كىچىك ئارتېرىيىلەرگە بۆلۈنىدۇ. ئۇ پۈتۈن بەدەننىڭ ھەرقايسى ئورۇنلىرىغا قان يەتكۈزۈپ بېرىدىغان ئاساسلىق تومۇر. ئۇ يەنە «چوڭ ئارتېرىيە» دەپمۇ ئاتىلىدۇ: ئائورتا يايى.
ئاۋاپ سۈپەت.  دىئالېكت. ئالدامچى.
ئاۋات سۈپەت.］پارىسچە［ ① گۈللەپ ياشنىغان، راۋاج تاپقان: ئاۋات شەھەر. ② ئادەم كۆپ يىغىلىدىغان؛ ئادەم زىچ ياشايدىغان؛ قاينام-تاشقىنلىققا چۆمگەن، قايناق، قىزىق: داستىخان مېھمان بىلەن ئاۋات (ماقال). ③ بەزى ئىسىم ياكى ئايرىم سۈپەتلەرگە قوشۇلۇپ كېلىپ، شەھەر، قىشلاق ۋە شۇ قاتارلىقلارنىڭ خاس ئىسىملىرىنى ياسايدۇ: قوشئاۋات. يېڭىئاۋات. ④ ئاقسۇ ۋىلايىتىگە قاراشلىق بىر ناھىيىنىڭ نامى.
ئاۋاتچىلىق ئىسىم. «ئاۋاتلىق»قا قاراڭ: ئايال كىشى ئۆينىڭ زىننىتى، چىرىغى. بىر ئائىلىنىڭ ئاۋاتچىلىقى ئايال كىشى بىلەن بولۇر.
ئاۋاتلاشتۇرماق «ئاۋاتلاشماق» پېئىلىنىڭ مەجبۇرىي دەرىجىسى: بىرمۇنچە بالىلار ئۇنىڭ ئەتراپىنى ئاۋاتلاشتۇرغانىدى.
ئاۋاتلاشتۇرۇشماق «ئاۋاتلاشتۇرماق» پېئىلىنىڭ ئۆملۈك دەرىجىسى.
ئاۋاتلاشتۇرۇلماق «ئاۋاتلاشتۇرماق» پېئىلىنىڭ مەجھۇل دەرىجىسى: شەھەرلەر ئاۋاتلاشتۇرۇلدى.
ئاۋاتلاشماق پېئىل. بارا-بارا ئاۋات بولماق: ھېلىلا جىمجىتلىققا چۆكۈپ قالغان بۇ ئۆي بىردەمدىلا پاراڭچىلارنىڭ ۋاراڭ-چۇرۇڭلىرى بىلەن ئاۋاتلىشىپ قالدى.
ئاۋاتلىق ئىسىم. ئاۋات، قاينام-تاشقىن ھالەت، باياشاتلىق، گۈللەپ ياشناش: بىزگە كېرەك يېرىمىزنىڭ ئاۋاتلىقى، بىزگە كېرەك خەلقىمىزنىڭ ئازادلىقى.
ئاۋارە سۈپەت.］پارىسچە［ ① بىرەر جايدا تىنىم تاپالمىغان؛ سەرسان-سەرگەردان: باقساڭ مېنىڭدەك دىۋانىلەرگە، ئىسيان چۆلىدە ئاۋارىلەرگە. ② بىرەر ئىش-ھەرىكەت بىلەن بەند، مەشغۇل: ھازىر ھەر ئادەم ئۆز ئىشى بىلەن ئاۋارە. ③ ئامالسىز، بىچارە؛ قىينالمىغان: ۋە يا داچەن دەردىدىن ئاۋارىمۇسەن ياكى ئوغرى، بۇلاڭچى قاراقچىمۇ سەن. ④ ئاجىز، ئورۇق، جۈدەڭگۈ: ئاۋارە قوي. ئاۋارە ئات.
ئاۋارىچىلىك ئىسىم. ئومۇمەن كىشىنى ئاۋارە قىلىدىغان نامۇۋاپىق قىيىنچىلىق، جاپا، ئىش-ئەمگەك: ئۇ بۇ سۆزىدىن بىرئاز خىجىل بولغاندەك: − بىز كېلىپ سىلەرگە كۆپ ئاۋارىچىلىك سېلىپ قويدۇق، − دېدى ئاستاغىنا.
ئاۋارىز ئىسىم.  دىئالېكت. ئارزۇ، ئارمان، تەلەپ، پۇخا.
ئاۋارىكەش ئىسىم. ئاۋارە بولغان، ئاۋارىچىلىك تارتقان ئادەم: ھارۋىكەش-ئاۋارىكەش (ماقال).
ئاۋارىكەشلىك ئىسىم. ئاۋارە بولۇش ئىشى، ئاۋارىچىلىك ھەرىكىتى.
ئاۋارىگەرچىلىك ئىسىم.  «ئاۋارىچىلىك»كە قاراڭ: ئۇنىڭ بىلەن ئېيتىشىش ماڭا كۆڭۈلسىز ۋە ئارتۇق ئاۋارىگەرچىلىك ئىدى.
ئاۋاز ئىسىم.］پارىسچە［ ① ماددىلارنىڭ تەۋرىنىشى، نەرسىلەرنىڭ ئۇرۇلۇشىدىن پەيدا بولغان تاۋۇش: سائەتنىڭ ئاۋازى. يامغۇر ئاۋازى. دۇمباق ئاۋازى. ＊ قەيەردىندۇر نەي بىلەن راۋابنىڭ ئاۋازى ئاڭلاندى. ② ئۆپكىدىن چىققان ھاۋانىڭ ئۇرۇلۇشى بىلەن تاۋۇش پەردىلىرىنىڭ تەۋرىنىشىدىن چىققان تاۋۇش؛ سادا: − ئەي ئوغلۇم، − دېدى ئۇ يېقىملىق ئاۋاز بىلەن، − نېمە سىرىڭ بار، ماڭا ئېيت. ③ پىكىر-تەلەپ، نالە: ئاممىنىڭ ئاۋازى. ④ مۇزاكىرە ياكى سايلامدا ئۆز پىكرىنى بايان قىلىش ھوقۇقى، ئىختىيارلىق، راي: يوشۇرۇن ئاۋاز. بىر ئاۋازدىن ماقۇللىماق.
ئاۋاز بەرمەك ① ＞كىنو＜ كىنو ياكى تەرجىمە فىلىم ئىشلەشتە، ئاۋاز ئارتىسلىرى ئۆز ئاۋازىنى شۇ فىلىمدىكى پېرسوناژلارنىڭ دىئالوگى ياكى ناخشىلىرىغا ماسلاشتۇرۇپ لېنتىغا ئالدۇرماق. ② سايلام ۋە مۇزاكىرىلەردە بىرەر كىشىنى سايلاش-سايلىماسلىق، پىكىرىگە قوشۇلۇش-قوشۇلماسلىق ھەققىدە ئۆز ئىختىيارىنى بىلدۈرمەك.
ئاۋاز قوشماق مەلۇم چاقىرق ياكى تەشەببۇسقا قوشۇلىدىغانلىقىنى، قوللايدىغانلىقىنى، رازى بولىدىغانلىقىنى بىلدۈرمەك: ھېكمەت ھۆكۈمەتنىڭ چاقىرىقىغا ئاۋاز قوشۇپ، خىزمەتتىن چېكىندى.
ئاۋازغا قويماق ئۆز رايىنى بىلدۈرۈشىگە سۇنماق: يىغىننىڭ ئاخىرىدا تالاش-تارتىش قىلىنىۋاتقان مەسىلە ئاۋازغا قويۇلدى.
ئاۋازسىز سۈپەت. ئاۋازى يوق؛ گەپ قىلمايدىغان، تاۋۇشسىز: ئاۋازسىز كىنو. ئاۋازسىز تىياتىر. ∥ ئۇنىڭ چىرايى ئاۋازسىز تۆكۈلۈۋاتقان سۆگەت يوپۇرماقلىرىدەك سارغايغانىدى.
ئاۋازشۇناس ئىسىم. ئاۋازشۇناسلىق بىلەن شۇغۇللانغۇچى.
ئاۋازشۇناسلىق ئىسىم. ئاۋازنى تەتقىق قىلىدىغان پەن، ئىلىم.
ئاۋازلىق سۈپەت. ① ئاۋازى بار، ئاۋاز چىقىرىدىغان: − ھەي، ئۇكا، ماڭا قارىغىنا، بۇ يول بىلەن قەيەرگە بارغىلى بولىدۇ، − دەپ سورىدى يوغان ئاۋازلىق بىر كىشى. ② ئاۋازى كۈچلۈك، ئاۋازى چىڭ: دىلەيساخان ئاۋازلىق قىلىپ: − ھەي ئەخمەق! تىللانى تېزەككە ئايرىۋاش قىلىۋاتقىنىڭنى قارا، − دېدى.
ئاۋاق سۈپەت. ياداڭغۇ، ئورۇق، سەمرىمىگەن: تاشماق ئاۋاق بەستىنى سەل قىمىرلىتىپ قويۇپ گېلىنى قىردى.
ئاۋاقتا ئىسىم. سولاق، تۈرمە، زىندان: 60قۇل-يېتىمنىڭ ياتقان يېرى پىتلىق ئاۋاقتا. 60قۇل-يېتىمغا ئاش بېرەركەن سۇنۇق تاۋاقتا.
ئاۋاقلاشتۇرماق «ئاۋاقلاشماق» پېئىلىنىڭ مەجبۇرىي دەرىجىسى.
ئاۋاقلاشتۇرۇلماق «ئاۋاقلاشتۇماق» پېئىلىنىڭ مەجھۇل دەرىجىسى.
ئاۋاقلاشماق پېئىل. ئورۇقلىماق، يادىماق؛ جۈدىمەك: ئۇ بەكلا ئاۋاقلىشىپ كېتىپتۇ.
ئاۋاقلىق ئىسىم. ئاۋاق، ياداڭغۇ ھالەت؛ سەمرىمىگەن، ئورۇق قىياپەت.
ئاۋام］ئەرەبچە［ ①  سۈپەت. ئاممىۋى، ئومۇمىي: ئاۋام خەلق. ②  ئىسىم. ئاددىي خەلق، ئامما، پۇقرا: بەگدە بارى ئاۋامدىمۇ بار.
ئاۋام پالاتا ① بەزى دۆلەتلەردىكى ئىككى خىل پالاتا تۈزۈمىگە ئىگە پارلامېتنىڭ تۆۋەن پالاتاسىنىڭ يەنە بىر خىل ئاتىلىشى. ② بىر پالاتالىق تۈزۈم يولغا قويۇلغان دۆلەتلەردىكى پارلامېنتنىڭ نامى.
ئاۋام خەلق كەڭ خەلق، ئومۇمىي خەلق، ئاددىي خەلق.
ئاۋانس ئىسىم］رۇسچە＞فرانسوزچە［ قەرز: ئۇ «پۇلنى ئاۋانس ئالدىم» دەپ ئېيتتى.
ئاۋانگارت］رۇسچە＞فرانسوزچە［ ①  ئىسىم. ھەربىي كۈچلەرنىڭ ياكى ھەربىي پاراخوتنىڭ دۈشمەنگە قارشى يۈرۈشتە ئالدىنقى سەپكە بارىدىغان ئىلغار قىسمى. ②  سۈپەت.  ئىلغار: ئوقۇتقۇچى ئوقۇتۇشنىڭ بىرىنچى سېپىدە كۈرەش قىلىۋاتقان ئاۋانگارت جەڭچى.
ئاۋانگارتلىق ئىسىم. ئىلغارلىق، يېتەكچىلىك: بۇ قېتىمقى كۈرەشتە ئۇلار ئاۋانگارتلىق رول ئوينىدى.
ئاۋايلاشماق «ئاۋايلىماق» پېئىلىنىڭ ئۆملۈك دەرىجىسى.
ئاۋايلىماق پېئىل. ئېھتىيات قىلماق، دىققەت قىلماق، ئايىماق، ئاسرىماق: ئاۋايلىماي ئۇرۇۋىدىم، ئاغرىماي ئۆلۈپ قالدى (ماقال).
ئاۋغۇست ئىسىم.］رۇسچە＞لاتىنچە［ ① قەدىمكى رىم پادىشاھلىرىدىن (پاپالىرىدىن) بىرىنىڭ نامى. ئۇ مىلادىيە كالېندارىنى تۈزۈشكە باشلامچىلىق قىلغانلىقى ئۈچۈن 8-ئاينى شۇنىڭ نامىدا ئاتىغان. ② مىلادىيىنىڭ 8-ئېيى.
ئاۋلاق ئىسىم.＞تىببىي ئىلىم＜ پېسە كېسەللىكى.
ئاۋۇ ئالماش. سۆزلىگۈچى ئىشارەت قىلغان ئۆزىدىن يىراقتىكى شەيئىنى ئىپادىلەيدۇ ياكى ئايرىپ كۆرسىتىدۇ: − ئۇ پوپكىسىنى ماڭا بېرىپلا ئاۋۇ تەرەپكە يۈگۈرۈپ كەتتى، − دېدى خالىدەم بېشى بىلەن ئاكىسى كەتكەن تەرەپنى ئىشارەت قىلىپ.
ئاۋۇتماق «ئاۋۇماق» پېئىلىنىڭ مەجبۇرىي دەرىجىسى: ئېتىم بىر پەسكە، بىر ئېگىزگە ماڭغاچقا يولنى ئاۋۇتالمىدىم.
ئاۋۇتۇشماق «ئاۋۇتماق» پېئىلىنىڭ ئۆملۈك دەرىجىسى.
ئاۋۇتۇلماق «ئاۋۇتماق» پېئىلىنىڭ مەجھۇل دەرىجىسى.
ئاۋۇشقا ئىسىم.  دىئالېكت. قېرى بوۋاي، چال.
ئاۋۇغاي سۈپەت.  دىئالېكت. ئاۋاق، ئورۇق.
ئاۋۇل ئىسىم. كۆچمەنچى چارۋىچىلار ئورۇنلاشقان جاي؛ قىشلاق: ئاۋۇلغا چۈشكەن دۈشمەن پۈتۈنلەي يوقىتىلدى.
ئاۋۇلىماق پېئىل.  دىئالېكت. غەيۋەت قىلماق، يامانلاپ بەرمەك.
ئاۋۇماق پېئىل. كۆپەيمەك، نۇرغۇنلىماق، ئاشماق، ئۇلغايماق: ئۇ ئۇرۇقىنى قولدا سېلىۋىدى سۈپەتكە دەخلى يەتتى، ھەم ئىش ئاۋۇمىدى. بۇ تىرىشچانلىقلار كارغا كەلمىدى.
ئاۋۇن سۈپەت. كۆپ، جىق، نۇرغۇن: ئۇرۇق يېڭى، ساپ ۋە خاسىيەتلىك بولغاندىلا ئاۋۇن ھوسۇل ئېلىش مۇمكىن.
ئاۋۇنچاق ئىسىم. كۆڭۈلنى تىنچىتقۇچى، بەزلىگۈچى، خاتىرجەم قىلغۇچى: 60چىقاردىم بىر يەكۈن ئاخىر ئۆمۈر مەنزىلىدىن شۇنداق، 60ئۆمۈردۇر بىر كۈرەش، ھەرگىز ئەمەس ئۇ بىزگە ئاۋۇنچاق.
ئاۋۇندۇرماق «ئاۋۇنماق» پېئىلىنىڭ مەجبۇرىي دەرىجىسى: ئۇنىڭغا ھەمراھ بولۇۋاتقان قىزلار، پۈتۈن تەسەللى سۆزلىرىنى ئىشقا سېلىپ، ئۇنى ئاۋۇندۇرۇش بىلەن ئاۋارە ئىدى.
ئاۋۇندۇرۇشماق «ئاۋۇندۇرماق» پېئىلىنىڭ ئۆملۈك دەرىجىسى.
ئاۋۇندۇرۇلماق «ئاۋۇندۇرماق» پېئىلىنىڭ مەجھۇل دەرىجىسى.
ئاۋۇنماق پېئىل. ئۆزىنى تىنچىتماق، بەزلىمەك، خاتىرجەم بولماق، دەرد-ئەلەم، قايغۇ-ھەسرەتتىن خالاس بولماق: ئانا قىزىنىڭ تەسەللىسىنىڭ كۈچى بىلەن ئاستا-ئاستا ئاۋۇنۇپ، كۆز ياشلىرىنى سۈرتتى.
ئاۋۋال رەۋىش. ]ئەرەبچە［ ① باشلىنىش پەيتى، ۋاقتى؛ دەسلەپكى پەيت: ئاۋۋال-ئاخىر. ئاۋۋال ئاخشام. ② ئىلگىرىكى ۋاقىتلاردا؛ ئىلگىرى، بۇرۇن: ئۇلارنىڭ تۇرمۇشى ئاۋۋال قانداق بولسا، ھازىرمۇ شۇنداق ئىكەن. ③ ھەممىدىن ئالدىن، ئالدىن، دەسلەپ: كىرىشتىن ئاۋۋال چىقىشنى ئويلا (ماقال).
ئاۋۋال ئاخشام ئاخشامنىڭ ئەڭ دەسلەپكى پەيتى، ئەمدىلا قاراڭغۇ چۈشكەن ۋاقىت: بەزىلەر ئاۋۋال ئاخشامدا ئۇخلىغان بولسىمۇ، لېكىن ئۇيقۇسى ئۇزاققا داۋاملىشالمايدۇ.
ئاۋۋال-ئاخىر ئاۋۋال ھەم ئاخىر، ئىلگىرى-ئاخىرى.
ئاۋۋالقى سۈپەت. ئىلگىرى بولغان، ئىلگىرىكى، ئالدىنقى، بۇرۇنقى: زۆھرە شۇ ئان قەبرە ئىچىگە ئۆزىنى ئاتتى. قەبرە يەنە «گۈپ» قىلىپ ئاۋۋالقى ئەسلىگە كەلدى.
ئاۋىئاتسىيە ئىسىم.］رۇسچە＞لاتىنچە［ ① ھاۋادا ئۇچۇش توغرىسىدىكى نەزەرىيە ياكى ئۇچۇش ئىشلىرى: ئاۋىئاتسىيە تېخنىكىسى. ② ئۇچۇش ئاپپاراتلىرىنىڭ ئومۇمىي يىغىندىسى.
ئاۋىئاماتكا ئىسىم.］رۇسچە［ دېڭىز ئارمىيىسىنىڭ ئايروپىلانلىرى دېڭىزدا ھەرىكەت بازىسى قىلىدىغان چوڭ تىپتىكى ھەربىي پاراخوت.
ئاۋىي ئىسىم.  دىئالېكت. ئابرۇي، ئىززەت-ھۆرمەت.
ئائىت تىركەلمە］ئەرەبچە［ تېگىشلىك، تەئەللۇق، دائىر، مۇناسىۋەتلىك: راستىنى ئيېتقاندا، شۇ تاپتا مېنى ئىككىمىزنىڭ چوڭقۇرراق تونۇشۇشىمىزغا ئائىت پاراڭلار بەكرەك قىزىقتۇرىدۇ.
ئائىلە ئىسىم.］ئەرەبچە［ ① ئەر-خوتۇن ۋە ئۇلارنىڭ بالا-چاقىلىرى ھەم ئەڭ يېقىن تۇغقانلىرىدىن ئىبارەت بىرگە ياشىغۇچى كىشىلەر توپى: ئۇ شۇ يول بىلەن بۇ ئائىلىنىڭ ئىشەنچىسىنى قولغا كەلتۈرۈشكە كىرىشىپتۇ. ② بىر مەقسەت، بىر مەسلەك بىلەن بىرلەشكەن كۆپ كىشىلەر: جۇڭگودىن ئىبارەت بۇ چوڭ ئائىلىدە ئەللىك نەچچە مىللەت ياشايدۇ. ③ ＞بىئولوگىيە＜ جانلىقلار سىستېمىسىدىكى تۈزۈلۈش جەھەتتىن بىر-بىرىگە ئوخشاش، كېلىپ چىقىش جەھەتتىن ئۆزئارا يېقىن بولغان ھەمدە بىرنەچچە ئۇرۇقنى ئۆز ئىچىگە ئالغان گۇرۇپپا.
ئائىلە تاۋابىئات «ئائىلە تەۋە»گە قاراڭ.
ئائىلە تەۋە ئەر-خوتۇن ۋە ئۇلارنىڭ بالا-چاقىلىرى تۇغقانلىرىدىن شۇ ئائىلىدە ياشىغۇچى كىشلەر: داۋۇت ئاكام ئائىلە تەۋەلىرىنى كۆچۈرۈپ يولغا چىقتى.
ئائىلىلىك سۈپەت. ئائىلىسى، بالا-چاقىسى ۋە رۇزىغارى بار، ئۆيلەنگەن ياكى ئەرگە تەگكەن: ئۇنىڭدا پېشقەدەم كادىرلار ئۈچۈن سېلىنماقچى بولغان بەش ئائىلىلىك قۇرۇلۇشنىڭ لايىھىسى سىزىلغانىدى.
ئائىلىۋى سۈپەت.］ئەرەبچە［ ئائىلىگە مەنسۇپ، ئائىلىگە تېگىشلىك؛ ئائىلىدە بولىدىغان: ئۇ كۈنى ئىشخانىدا خىزمەت ۋە ئائىلىۋى تۇرمۇش توغرۇلۇق سۆزلەر بولدى.
ئاي ئىسىم.＞ئاستىرنومىيە＜ ① يەر شارىنى ئايلىنىدىغان سەييارە، يۈزى ئوڭغۇل-دوڭغۇل بولۇپ تەكشى ئەمەس، ئۆزى نۇر چىقارماي، قۇياش نۇرىنى قايتۇرىدۇ. دىئامېتىرى يەر شارى دىئامېتىرىنىڭ تۆتتىن بىرىگە، تارتىش كۈچى يەر شارى تارتىش كۈچىنىڭ ئالتىدىن بىرىگە توغرا كېلىدۇ. ② شەمسىيە ياكى قەمەرىيە يىلىنىڭ ئون ئىككىدىن بىرى: ئاينىڭ ئون بەشى ئايدىڭ، ئون بەشى قاراڭغۇ (ماقال). ＊ ئايدا يېگەن توق بولار، كۈندە يېگەن ئاچ بولار (ماقال). ③ ئايغا ئوخشاش نۇرلۇق؛ چىرايلىق: تۇرمۇشۇمنى باي قىلارسەن كەتمىنىم، ئېغىزىمنى ماي قىلارسەن كەتمىنىم، ياخشى تۇتۇپ ئاسرىۋالسام كەتمىنىم، يۈزلىرىمنى ئاي قىلارسەن كەتمىنىم. ④ ئاياللارنىڭ ئىسمىنىڭ تەركىبىي قىسمى بولىدۇ: ئايخان، ئاينۇر، ئايگۈل، گۈزەلئاي، تۇرسۇنئاي.
ئاي كالېندارى＞ئاستىرنومىيە＜ «دېھقانلار كالېندارى»غا قاراڭ.
ئاي كۆرمەك ئاياللار ھەرئايدا بىر قېتىم بولىدىغان بالىياتقۇدا قان ھاسىل بولۇشتىن ئىبارەت فىزىئولوگىيىلىك ھادىسە يۈز بەرمەك.
ئاي گەردىشى＞ئاستىرنومىيە＜ ئاي نۇرى بۇلۇت قاتلىمىغا چۈشكەندە كۆرۈنىدىغان ئاي چۆرىسىدىكى رەڭلىك نۇر ھالقىسى.
ئايا ئىملىق］پارىسچە［ يېزىق تىلى.  «ھەي»گە قاراڭ: − ئايا دوستلار، بىر سۆزۈم بار قۇلاق سېلىڭ، ۋەتەن مېھرى جاندىن ئەزىز بىلدىڭىزمۇ؟
ئاياز ئىسىم.］پارىسچە［ قەھرىتان قىش پەسلى، قىش: 60ئاقتى ئەگىز، كەلدى كۆكلەم، كەتتى ئاياز، 60تۇرنىلارمۇ توي تارتىشىپ قىلدى پەرۋاز.
ئاياش ئىسىم. ① ئۇزۇن زامان ياخشى ئۆتكەن ئىككى تەرەپ دوست-بۇرادەر، يېقىنلار بىر-بىرىنىڭ ئاياللىرىنى ئۆزئارا چاقىرىشتا قوللىنىلىدىغان نامى. ② قىرغىز ئايال.
ئاياشماق «ئايىماق» پېئىلىنىڭ ئۆملۈك دەرىجىسى: ئۇلار مېنى خېلى ئاياشتى، بولمىسا شۇ كۈنىلا كۆرگۈلۈكۈمنى كۆرەتتىم.
ئاياغ ئىسىم. ① ئادەم، ھايۋان ياكى باشقا جانلىقلارنىڭ گەۋدىسىنىڭ تايىنىپ تۇرۇشى، يۈرۈشى ياكى ئۆمىلىشى ئۈچۈن خىزمەت قىلىدىغان قىسمى؛ پۇت: ئاياغ يۈگۈرۈكى ئاشقا، ئېغىز يۈگۈرۈكى باشقا (ماقال). ＊ دوست باشقا قارايدۇ، دۈشمەن ئاياغقا (ماقال). ② كۆن، خۇرۇم قاتارلىق رەختلەردىن پۇتقا كىيىش ئۈچۈن تىكىلگەن ئۆتۈك، توپلەي، كەشكە ئوخشاش ئاياغ كىيىمى: ئىشىم ھەل بولغۇچە ئايىغىمنىڭ چەمى تېشىلىپ كەتكۈدەك بولدى. ③ يەنە بىر تەرىپى، يەنە بىر بېشى: كارىۋاتنىڭ ئايىغى. مەھەللىنىڭ ئايىغى. ④ ئاخىر، داۋام: ئۇ شۇنداق زېرەك ئىدىكى، گەپنىڭ بېشى چىقىپ بولغۇچە، ئايىغىنى بىلىپ بولاتتى.
ئاياغ ئاستى بولماق باشقىلار تەرىپىدىن خارلانماق؛ دەپسەندە قىلىنماق: زۇلۇمغا تاقابىل تۇرالماي ئاياغ ئاستى بولغان قىز-جۇۋانلار ئازمىدى؟
ئاياغ ئاستى قىلماق باشقىلارنى زورلۇق كۈچ ئىشلىتىپ خارلىماق، زىيانكەشلىك قىلماق، دەپسەندە قىلماق: بەگ ئۆز ھاياتىدا ناھايىتى كۆپ قىز-چوكانلارنى ئاياغ ئاستى قىلدى.
ئاياغ سالماق خامان تېپىۋاتقان ئۇلاغ ياكى تراكتورنىڭ ئايىغىغا زىرائەت ئۆنچىلىرىنى يېيىپ قويماق.
ئايىغى چىقماق ① يول مېڭىشنى ئۆگىنىۋالماق، ماڭالايدىغان بولماق. ② نەتىجىسى چىقماق، خۇلاسىلانماق؛ ئاخىرلاشماق، تۈگىمەك: تاشۋاي: بۇ ئىشنىڭ ئايىغى چىقىشقا زادى كۆزۈم يەتمەيدۇ.
ئايىغىدىن شامال ئۆتۈپ تۇرماق ئۆلمەي ھايات تۇرماق؛ ئىشقىلىپ تىرىك يۈرمەك: ياخشى بالام، ياخشى، ئىشقىلىپ ئايىغىمدىن شامال ئۆتۈپ تۇرۇۋاتىدۇ، دېدى ئانا ئارانلا.
ئايىغى قۇرغاق بارغان يېرىدە پېشكەللىك كەلتۈرىدىغان؛ پالاكەت، بەختسىزلىك پەيدا قىلىدىغان؛ ئايىغى ياراشمايدىغان، ئالدى جۇت: پادىشاھنىڭ ئايىغى قۇرغاق بىر قىزى بار ئىدى.
ئايىغى ئېغىر ئىش خۇشياقمايدىغان، ئىش قىلسىمۇ بەك ئالدىرىماي قىلىدىغان؛ ھۇرۇن: ئايىغى ئېغىر ئادەم.
ئايىغى ياراشماق ياخشىلىق ئېلىپ كەلمەك: − بۇ بالىنىڭ ئايىغى ياراشتى، − دېدى چوڭ دادام.
ئايىغى يېنىك ئىشنى تېز قىلىدىغان، ئىشتىن قاچمايدىغان، تېتىك.
ئاياغلاپ رەۋىش. ئاياغ بىلەن: − قاراڭ، غازلار ئىككى ئاياغلاپ قېچىۋاتىدۇ، سىز نېمىشقا يالغان گەپ قىلىسىز؟ − دەپتۇ پادىشاھ ئەپەندىمگە.
ئاياغلاشتۇرماق «ئاياغلاشماق» پېئىلىنىڭ مەجبۇرىي دەرىجىسى: دوكتور چايدىن بىر يۇتۇم ئوتلاپ، خېلى ئاۋارە بولۇپ تەييارلىغان قورسىقىدىكى گېپىنى ئاياغلاشتۇردى.
ئاياغلاشتۇرۇشماق «ئاياغلاشتۇرماق» پېئىلىنىڭ ئۆملۈك دەرىجىسى.
ئاياغلاشتۇرۇلماق «ئاياغلاشتۇرماق» پېئىلىنىڭ مەجھۇل دەرىجىسى.
ئاياغلاشماق پېئىل. ئاخىرلاشماق، تاماملانماق، توختىماق، تۈگىمەك: ناخشا ئاياغلاشقاندا قۇربان قىلىچ يەنە ھېكايىسىنىڭ داۋامىنى سۆزلەشكە باشلىدى.
ئاياغلىق سۈپەت. ئايىغى بار، ئايىغى بولغان: ئۇزۇن ئاياغلىق نېمىس ئەسكىرى ۋاگوندىن ۋاگونغا يۈگۈرەيتتى.
ئاياق ئىسىم. ① ياغاچتىن ئويۇپ ياسالغان، تەخسىگە ئوخشاپ كېتىدىغان چوڭ قاچا: ئۇنىڭ قولىدا دەز كەتكەن بىر قاپاق، يېرىقلىرى چەمبەرلەنگەن قوپال ئاياق ۋە باشقا ئەسكى-تۈسكىلەر بار ئىدى. ② تارىختا جام، پىيالە، قەدەھ قاتارلىقلارمۇ بۇ نام بىلەن ئاتالغان: مەختۇمسۇلا ئۆز قولى بىلەن ئاياقلارغا سۈت ھارىقىنى تولدۇرۇپ قۇيۇپ بىر دەمدە ھەممىسىنى مەست قىلىۋېتىپتۇ.
ئايال ئىسىم.］ئەرەبچە［ ① خوتۇن-قىزلارنىڭ ئومۇمىي نامى، خوتۇن كىشى: ئاياللار بايرىمى. ئاياللار بۆلۈمى. ئاياللار كېسىلى. ② ئېرى بار خوتۇن، رەپىقە (ئۆز ئېرىگە نىسبەتەن): − ھەي مەخلۇق، قانداق يۈزۈڭ بىلەن مېنىڭ ئېرىم ئۈستىدە گەپ قىلىۋاتىسەن؟ − دەپتۇ كەمەك ھەييارنىڭ ئايالى.
ئايالچە سۈپەت. ① ئايال كىشىگە خاس، ئايال كىشىگە ئاتالغان، ئاياللارغا مۇناسىپ: ئايالچە كۆڭلەك. ئايالچە سائەت. ② ئايال كىشىگە ئوخشاش، ئايال كىشى شەكلىدە: ئايالچە سۆزلىمەك. ئايالچە ياسانماق.
ئايالچىلىق ئىسىم. خوتۇن-قىزلارغا خاس، ئايال كىشىلەردە بولىدىغان مىجەز، خاراكتېر.
ئاياللىق سۈپەت. ① ئايالى بار، خوتۇن ئالغان: ئاياللىق ئەر دېگەن تالاغا قارىسا سەت بولىدۇ. ②  سۈپەت. ئايال كىشىگە خاس، ئايال كىشىدە بولىدىغان: ئۇنى شۇ تاپتا ئاياللىق ۋىجدانى ئەيىبلىمەكتە ئىدى.
ئايالماق «ئايىماق» پېئىلىنىڭ مەجھۇل دەرىجىسى: ئايالغان جان كۆيگۈچى پىراق ئوتىغا ئوخشايدۇ.
ئايان سۈپەت.］ئەرەبچە［ ئوچۇق كۆرۈنۈپ تۇرغان، روشەن، مەلۇم، ئېنىق: يېڭىيەرنىڭ تارىخى تۆمۈر بوۋامغا بەش قولدەك ئايان ئىدى.
ئايانچ سۈپەت. كىشىنىڭ رەھمىسىنى كەلتۈرىدىغان، ئېچىندۇرىدىغان، ئېچىنىشلىق: خىيالى باشقا نەرسىلەرگە بېرىلىپ كەتكەن ياش ئەسكەرنىڭ قىياپىتى ئۇنىڭغا ئايانچ كۆرۈندى.
ئايانچلىق رەۋىش. ئېچىنىشلىق: رۇقىيەمنىڭ ئاۋازى تىترەپ، كۆزلىرى ئايانچىلىق چاقنايتتى. ＊ بالا دېھقان ئايانچلىق ئىڭرىدى.
ئايانماق «ئايىماق» پېئىلىنىڭ ئۆزلۈك دەرىجىسى: تۇغلۇقنىڭ ھۈسەن شاھنىڭ سوئاللىرىغا جاۋابەن ئەينەكتە كۆرگەنلىرىنى ئايانماي سۆزلىشى ئەنە شۇ قارارغا كەلگەنلىكىدىن بولغانىكەن.
ئايەت ئىسىم.］ئەرەبچە［＞دىن＜ قۇرئاندا توختاپ ئوقۇلىدىغان بىر ۋە بىرقانچە جۈملىنى ئۆز ئىچىگە ئالغان بۆلەك.
ئايەم ئىسىم.］ئەرەبچە［ ① بارات ئېيىنىڭ ئون بەشىدىكى تۈنەيدىغان كۈن، تۈنەك كېچىسى. ② ھېيت كۈنى، ھېيت: ئۇ مۇشۇ ئايەم كۈنلەردە ئۆز يېزىسىنى، يېزىدا ئۆتكۈزگەن ھېيتلىرىنى سېغىنىپ خىيالغا چۆكتى.
ئايەملىك سۈپەت. ئايەم ئۈچۈن تەييارلانغان؛ ئايەم ئۈچۈن ئاتالغان: ئۇكاممۇ ئايەملىك كىيىملىرىنى كىيىپ تەييار بولدى.
ئايەملىمەك پېئىل. ئايەم كۈنى ئايەمنى مۇبارەكلەپ كەلمەك ياكى بارماق: بۈگۈن ھارپا، ئەتە ھېيت، مەن جىقلا ساڭزا سالدىم. ئۇنىڭ ئۈستىگە قىزىم ئايەملەپ بىر دەستە ساڭزا ئېلىپ كەپتۇ.
ئايپاڭ سۈپەت. تاقىر، ھېچ نەرسە ئۈنمىگەن، پارقىراپ تۇرىدىغان: ئايپاڭ باش.
ئايپالتا ئىسىم.〕ئاي+پالتا〔 تىغى ئاي شەكلىدە قايرىلىپ سوقۇلغان پالتا: ئەزىز ئايپالتىسىنى بېلىگە قىستۇرۇپ چاققانلىق بىلەن دەرەخكە ياماشتى.
ئايدالا ئىسىم.〕ئاي+دالا〔 چەكسىز كەتكەن يەر، كەڭ دالا: دەل شۇ چاغدا، كېۋەزلىكنىڭ ئايىغىدىكى چەكسىز ئايدالىدىن ناتونۇش بىر يىگىت چىقىپ كەلدى.
ئايدا-يىلدا ئۇزاق ۋاقىتنى ئۆتكۈزۈپ بىرەر قېتىم؛ ئاندا-ساندا، بىرە-بىرە، ناگان-ناگاندا: ئەمدىلىكتە، ئەر-خوتۇن ئىككىيلەننىڭ پۈتۈن تىرىكچىلىكى قىزى چەت ئەلدىن ئايدا-يىلدا ئەۋەتىدىغان خالتىغىلا قاراشلىق بولۇپ قالدى.
ئايدىڭ سۈپەت. ① ئاي نۇرى بىلەن يورۇغان، يورۇق: ئايدىڭ كېچە. ＊ ئاينىڭ ئون بەشى ئايدىڭ، ئون بەشى قاراڭغۇ (ماقال). ②   روشەن، چۈشىنىشلىك: ھەممە نەرسە ئايدىڭ بولدى، بۇنداق بېشەم خوتۇنغا نېمە دېگىلى بولىدۇ؟
ئايدىڭ باش بېشىدا چېچى قالمىغان، ئۆزلۈكىدىن چۈشۈپ كەتكەن، تاقىر باش، ئايپاڭ باش.
ئايدىڭدا قېتىق ئىچىشمىگەن بىر مەقسەتتە بىرەر ئىشنى بىللە قىلمىغان، مۇناسىۋىتى يوق؛ ناتونۇش: بىز ئۇنىڭ بىلەن ئايدىڭدا قېتىق ئىچىشمىگەن.
ئايدىڭلاشتۇرماق «ئايدىڭلاشماق» پېئىلىنىڭ مەجبۇرىي دەرىجىسى: ئۇ كۆڭلىدىن بۇ ئىشنى جەزمەن ئېنىقلاپ ئايدىڭلاشتۇرۇش كېرەك، دېگەننى ئۆتكۈزدى.
ئايدىڭلاشتۇرۇشماق «ئايدىڭلاشتۇرماق» پېئىلىنىڭ ئۆملۈك دەرىجىسى.
ئايدىڭلاشتۇرۇلماق «ئايدىڭلاشتۇرماق» پېئىلىنىڭ مەجھۇل دەرىجىسى: بۇ شېئىرلارنىڭ قەدىمكى تۈركىي تىلىدا يېزىلغانلىقى ئايدىڭلاشتۇرۇلغان.
ئايدىڭلاشماق پېئىل. ئېنىق، روشەن، چۈشىنەرلىك بولماق، ئاشكارىلانماق، ئېنىقلانماق، يېشىلمەك: ئۇلارنىڭ ناھىيىدىكى بىر ئەنزە بىلەن بولغان مۇرەككەپ مۇناسىۋىتىمۇ ئايدىڭلاشتى.
ئايدىڭلىق ئىسىم. ① ئايدىڭ بولغان ھالەت. ② ئاي نۇرى بىلەن يورۇتۇلغان ئورۇن، جاي: ئايدىڭلىقتا ئىككى ئادەم ئۈن-تىنسىز ئولتۇرۇشاتتى.
ئايدىن-ئايغا ئۇ ئايدىن بۇ ئايغا، ئاي داۋامىدا، ئايسايىن: ئۇنىڭ تاپقان كىرىمى ئايدىن-ئايغا يېتىپ ئاشىدۇ.
ئايران ئىسىم. كالا، قوي سۈتىدىن ئۇيۇتۇپ ئىشلەنگەن سۇيۇق ئىچىملىك؛ قېتىق: ئايران ئىچكەن قۇتۇلار، ئاياق يالىغان تۇتۇلار (ماقال).
ئايروپىلان ئىسىم.］رۇسچە＞گرېكچە+فرانسوزچە［ ماتور، قانات ۋە تەندىن تەركىب تاپقان، ھاۋادا قاتنايدىغان قاتناش ۋاسىتىسى.
ئايروپىلانسازلىق ئىسىم. ئايروپىلان ياساش سانائىتى.
ئايرودروم ئىسىم.］رۇسچە［ ئايروپىلاننىڭ تۇرۇشى، ئۇچۇشى ۋە قونۇشى ئۈچۈن كېرەكلىك بولغان شارائىتقا ئىگە كەڭ مەيدان.
ئايرودىنامىكا ئىسىم.］رۇسچە［ ھاۋا ۋە گازلارنىڭ ھەرىكىتىنى ھەم ئۇلارنىڭ قاتتىق جىسىملار ھەرىكىتىگە كۆرسىتىدىغان تەسىرىنى تەتقىق قىلىدىغان پەن.
ئايرودىنامىكىلىق سۈپەت. ئايرودىنامىكا پېنىگە ئائىت، ئايرودىنامىكا پېنىگە مۇناسىۋەتلىك، ئايرودىنامىكا خۇسۇسىيىتىگە ئىگە.
ئايروستات ئىسىم.］رۇسچە＞گرېكچە［ ھاۋادا يەڭگىل ئۇچۇش ۋاسىتىسى.
ئايرىتماق «ئايرىماق» پېئىلىنىڭ مەجبۇرىي دەرىجىسى: باي چاكىرىغا بۇغداي بىلەن تېرىقنى ئايرىتىپتۇ.
ئايرىشماق «ئايرىماق» پېئىلىنىڭ ئۆملۈك دەرىجىسى.
ئايرىلماق ① «ئايرىماق» پېئىلىنىڭ مەجھۇل دەرىجىسى: توپتىن ئايرىلغاننى بۆرە يەر (ماقال). ② «ئايرىماق» پېئىلىنىڭ ئۆزلۈك دەرىجىسى: ئىشاننى دەپ ئېشەكتىن ئايرىلدىم (ماقال).
ئايرىلىش ئىسىم. يولنىڭ تارماقلارغا بۆلۈنگەن جايى: ئۇلار ئايرىلىشقا كەلگەندە بىر-بىرى بىلەن خوشلاشتى.
ئايرىم سۈپەت. ① ئۆز ئالدىغا مۇستەقىل، ئالاھىدە، يەككە: ئايرىم قىممەت. ∥ ئايرىم تەربىيىلەش. ② بەزى، بەزىبىر: ئۇلار بەزىدە دۆلەت ياكى كوللېكتىپنىڭ بايرىقىنى كۆتۈرۈۋالماقتا، بەزىلىرى ھەتتا پارتىيىنىڭ ئايرىم رەھبىرىي كادىرلىرىنىڭ قوللىشىغا ئېرىشمەكتە.
ئايرىما ئىسىم. ① پەرق: ياش ئايرىمىسى، جىنسىي ئايرىما. ＊ بىر چاغ ئىدىم ئەسىرى شۇ ئاجايىپ تۇيغۇنىڭ، ئايرىمىسى قانچىلىك ئىنسان بىلەن توخۇنىڭ. ② ＞ماتېماتىكا＜ ئېلىشتىن كېلىپ چىققان نەتىجە.
ئايرىماق پېئىل. ① نەرسىلەرنى پۈتۈندىن ئاجراتماق، ئاجرىتىپ ئالماق، تەركىبىي قىسىملارغا بۆلمەك، بۆلەكلىمەك: تۇخۇمنىڭ سېرىقىنى ئېقىدىن ئايرىماق. ② تۈرىگە، خىلىغا قاراپ بۆلمەك: مەرىكە ئىگىسى مېھمانلارنىڭ سالاھىيىتىگە قاراپ ئۈچ بۆلەككە ئايرىپ كۈتۈۋالدى. ③ يىراقلاشتۇرماق، ئۇنتۇلدۇرماق؛ تاندۇرماق: بالىنى ئەمچەكتىن ئايرىماق. ④ مەھرۇم قىلماق، جۇدا قىلماق: ئەس-ھوشىدىن ئايرىماق. ⑤ پەرقلەندۈرمەك، ئەكس ئەتتۈرمەك؛ تونۇماق: ئاۋازىنى ئايرىماق. ⑥ ئاجرىتىپ قويماق، ئارىغا چۈشۈپ ياكى كۈچ بىلەن ئاجراتماق: جېدەلنى ئايرىماق. ⑦ ＞ماتېماتىكا＜ ئايرىش ئەمىلىنى بېجىرمەك، بىر ساندىن ئىككى ساننى ئالماق.
ئايرىم-ئايرىم باشقا-باشقا، بۆلەك-بۆلەك، يەككە-يەككە: − ياق، ئايرىم-ئايرىم كەتسەك خەۋپ ئازراق بولار دەپ ئويلايمەن، − دېدى ئۇ ئۆتكۈر كۆزلىرىنى سەمەتكە تىكىپ.
ئايرىمچە رەۋىش. باشقىلاردىن پەرقلىق ھالدا، باشقىچە، ئۆزگىچە، ئالاھىدە.
ئايرىملىق ئىسىم. باشقىلاردىن پەرق قىلىدىغان، بۆلۈنۈپ چىققان ئەھۋال، ھالەت: ئومۇمىي قائىدىگە سىغمايدىغان ئايرىم ھالەت بولىدۇ، پۈتۈنلۈككە نىسبەتەن ئايرىملىق بولىدۇ.
ئايرىمىچى ئىسىم. بىرلىك، ئۆملۈك، ئىتتىپاقلىقنى بۇزغۇچى شەخس.
ئايرىمىچىلىق ئىسىم. بىرلىك، ئۆملۈك، ئىتتىپاقلىقنى بۇزىدىغان قىلمىش: ئۇلار ئايرىمىچىلىق قىلىشقا باشلىدى.
ئايرىۋاش ئىسىم.〕ئايرى+باش〔 باشمۇباش تېگىشىش، ئالماشتۇرۇش.
ئايرىۋاشلاتماق «ئايرىۋاشلىماق» پېئىلىنىڭ مەجبۇرىي دەرىجىسى.
ئايرىۋاشلاشماق «ئايرىۋاشلىماق» پېئىلىنىڭ ئۆملۈك دەرىجىسى.
ئايرىۋاشلانماق «ئايرىۋاشلىماق» پېئىلىنىڭ مەجھۇل دەرىجىسى.
ئايرىۋاشلىماق پېئىل. ئۆزئارا ئالماشتۇرماق، تېگىشمەك: ئۇ مالنى ئايرىۋاشلىدى.
ئايغاق سۈپەت. ئىككى ئوتتۇرىدا گەپ-سۆز توشۇيدىغان، پايلاقچىلىق قىلىدىغان، خەۋەرچىلىك قىلىدىغان: ئېغىز-ئايغاق، تىل-تايغاق (ماقال).
ئايغاقچى ئىسىم. ئىككى ئوتتۇرىدا گەپ توشۇغۇچى، خەۋەرچى؛ پايلاقچى، جاسۇس: ئايغاقچىلار دەررۇ پادىشاھقا خەۋەر قىپتۇ.
ئايغاقچىلىق ئىسىم. گەپ توشۇش، خەۋەر يەتكۈزۈش، پايلاش، جاسۇسلۇق پائالىيىتى، ئىشى.
ئايغاقلىماق پېئىل. مەخپىي تەكشۈرمەك، دېرىكىنى ئالماق، سۈرۈشتۈرمەك: ئۇلار بۇ ئۆينى ئاللىقاچان ئايغاقلاپ بىلىۋالغانىدى.
ئايغىر ئىسىم. پىچىلمىغان ئەركەك ئات.
ئايقىن سۈپەت. قالايمىقان.
ئايقىن-سايقىن قالايمىغان، چۇۋالچاق، ئوڭتەي-توڭتەي، رەتسىز: ئۇ يەردە ئاخشامقى قاچا-قومۇچلار ئايقىن-سايقىن تۇراتتى.
ئاي-كۈن ① ئاي ۋە كۈن. ② ۋاقىت، چېسلا: خېنىمغا ئايرىم كەشپىياتلارنىڭ ئاي-كۈنلىرى كېرەك ئەمەسمىكىن ③ (ئىككىنچى تەركىبىگە Ⅲ شەخس تەۋەلىك قوشۇمچىسى قوشۇلغاندا) تۇغۇتنىڭ ۋاقتى-سائىتىنى بىلدۈرىدۇ: زۆھرەنىڭ ئاي-كۈنى يېقىنلاشقانسېرى، پاتىمىنىڭ ئايىغى قويۇقلىشىپ، كۈندە دېگۈدەك سىڭلىسىنى يوقلايدىغان بوپتۇ.
ئايگۈل ئىسىم.〕ئاي+گۈل〔 ① گىلەمنىڭ ئوتتۇرىسىغا ئورۇنلاشتۇرۇلغان گۈل. ② ئاياللارنىڭ ئىسمى.
ئايلا ئىسىم. ① ئۆزىدىن چوڭ ئايال بىر تۇغقىنى، ئاچا؛ ھەدە. ② ئۆزىدىن چوڭ ئاياللارنى ھۆرمەتلەپ ئاتاشتا ئىشلىتىلىدۇ: زەينەپ: − ئايلا بولدى قىلىڭ، − دېگىنىچە سانىيەنىڭ قۇچىقىغا ئېتىلدى. ③  تارىخىي سۆز. ۋاڭ جەمەتىدىن بولمىغان ئوردا خىزمەتچىلىرىنىڭ خوتۇنلىرىنىڭ ھۆرمەت نامى.
ئايلاپ رەۋىش. بىرنەچچە ئاي مابەينىدە، ئايلار داۋامىدا: بەزى دېھقانلار بولسا، خاڭلارغا چىقىپ، زۇخاڭدىن يەر ئاستىغا چۈشۈپ كېتىدۇ-دە، ئايلاپمۇ يۇقىرىغا چىقالمايدۇ.
ئايلاپ-ئايلاپ «ئايلاپ» سۆزىنىڭ تەكرارلىنىش يولى بىلەن كۈچەيگەن شەكلى: ئۇ ھازىر ئايلاپ-ئايلاپ ئۆيگە كەلمەيدىغان بولۇپ قالدى.
ئايلاپ-يىللاپ ئاي ۋە يىللار بويى، ئۇزاق بىرمەزگىل: ئۇ سىرتلاردا تىجارەت بىلەن مەشغۇل بولۇپ، ئايلاپ-يىللاپ كەلمەي يۈردى.
ئايلاندۇرماق ① «ئايلانماق» پېئىلىنىڭ مەجبۇرىي دەرىجىسى: ئۇلار بىر كۈنى دادامغىمۇ قالپاق كىيدۈرۈپ، يۈزىنى قارا بوياپ كوچا ئايلاندۇرۇپ، سازايى قىلدى. ② ئالدىماق، قايمۇقتۇرماق: ھىسامىدىن: − سېنى تازىمۇ ئايلاندۇرۇپتۇ-دە، بولدى، ۋاقتىدا بېرىپ چاپاننى ئېلىۋالايلى، يۈرۈڭلار، − دېدى.
ئايلاندۇرۇشماق «ئايلاندۇرماق» پېئىلىنىڭ ئۆملۈك دەرىجىسى.
ئايلاندۇرۇلماق «ئايلاندۇرماق» پېئىلىنىڭ مەجھۇل دەرىجىسى: ئەگەر ھېلىقى سازلىق سۇ ئامبىرىغا ئايلاندۇرۇلسا، ئاپەت كېلىپ چىقىدۇ.
ئايلانسۇن ① «ئايلانماق» پېئىلىنىڭ Ⅲ شەخس بۇيرۇق-تەلەپ مەيلى. ②  ئىملىق. سادىغىسى كەتسۇن؛ ئۆرگۈلسۇن: جامال ئاكا: − ئۇنى بىر دەيسەن، زىياپەت سېنىڭدىن ئايلانسۇن بۈگۈن دېگەن يېرىمدىن چىقالىساڭ، ساڭا ئاتاپ پاقلان سويۇۋېتىمەن تېخى، ھا... ھا... ھا... ③  ئىملىق. يېقىنچىلىق ياكى ھۆرمەتنى ئىپادىلىگۈچى مۇراجىئەت سۆزى: − ئايلانسۇن، بالام، تاغاڭ ئايلانسۇن، − دېدى كىبىر.
ئايلانما سۈپەت. ① ئۆز ئوقىدا، بىرەر دائىرە ئىچىدە ياكى بىرەر نەرسىنى بويلاپ ھەرىكەت قىلىدىغان، ئايلىنىدىغان، پىرقىرايدىغان: ئايلانما ئورۇندۇق. ئايلانما ھەرىكەت. ئايلانما غالتەك. ② ئايلاندۇرۇپ ياسالغان ياكى ياي شەكلىدە ئورۇنلاشقان، يايسىمان: ئايلانما يول. ئايلانما پەلەمپەي. ③ يۈرۈشۈپ تۇرىدىغان، ئوبوروت بولىدىغان: ئايلانما كاپىتال.
ئايلانماق پېئىل. ① ئۆز ئوقىدا، بىرەر دائىرە ئىچىدە ياكى بىرەر نەرسىنى بويلاپ ھەرىكەت قىلماق: قېيىق دوقمۇشتىن ئايلىنىپ، چوڭ سازلىققا كەلدى. ② سەيلە، تاماشا قىلماق؛ كەزمەك، ئارىلىماق: ئالماس تېخىچە شەھەر ئىچىدە ئايلىنىپ يۈرەتتى. ③ كۆزدىن كەچۈرمەك، تەكشۈرمەك: مەغرىپتىن كەلگەن ئادەم ئايلىنىپ يۈرۈپ، سىرنى ئوبدان ئۇقۇۋاپتۇ. ④ باشقا ھالەتكە، كۆرۈنۈشكە كىرمەك، باشقا تۈس ئالماق، ئۆزگەرمەك: يامغۇر ئاستا-ئاستا قارغا ئايلاندى. ＊ تۇراپ ئۇنىڭ نەزىرىدە پۈتۈنلەي كاردىن چىققان، يارىماس ئادەمگە ئايلاندى. ⑤ يۈرۈشمەك، ئوبوروت بولماق: تىجارەتتە پۇل قانچە تېز ئايلانسا، پايدا شۇنچە كۆپ بولىدۇ. ⑥ توغرا كەلمەك، تەقسىملەنمەك: ئۇنىڭ يېرى ناچار بولغاچقا، چىققان ھوسۇلى ئاران بىر موغا بەش خودىن ئايلانغان. ⑦ مەشغۇل بولماق، تۇتۇنماق: ئادىل ئۇششاق-چۈششەك ئىشلار بىلەن ئايلىنىپ قېلىپ، يىغىنغا ۋاقتىدا كېلەلمىدى.
ئايلانمىلىق سۈپەت. ئايلانمىسى بار، ئايلانمىغا ئىگە: ئۇ ئايلانمىلىق قورۇدىن چىقىپ كەلدى.
ئايلۇ ئىسىم.  دىئالېكت. قارانچۇق.
ئايلىناي ① «ئايلانماق» پېئىلىنىڭ بۇيرۇق-تەلەپ مەيلى Ⅰ شەخس، بىرلىك شەكلى. ②  ئىملىق. سادىغاڭ كېتەي، سەدىقە، قۇربان بولاي، ئۆرگىلەي: قوي قوتاندا، ئايلىناي، بايا ئاكىڭىزنىڭ مىجەزى بۇزۇلۇشقا باشلىىغاندىلا سولىۋەتكەنمەن.
ئايلىق ①  سۈپەت. ئاي بويى داۋام قىلىدىغان، ئايغا يەتكۈدەك، ئايغا مۆلچەرلەنگەن: بىر ئايلىق ۋەزىپە. ئىككى ئايلىق يول. ئايلىق ژۇرنال. ②  سۈپەت. ئايغا تولغان: بۇ چاغدا ئانامنىڭ قورسىقىدا يەتتە-سەككىز ئايلىق بولۇپ قالغانىدى. ③  ئىسىم. بىر ئاي داۋامىدا سەرپ قىلغان مېھنەت ئۈچۈن بېرىلىدىغان ھەق، مائاش: ئاي توشۇپ ساۋۇتجان بوغالتىرنىڭ قېشىغا ئايلىقىنى ئالغىلى كىرگەندە، تاغىسى باۋۇدۇن بىلەن ئۇچرىشىپ قالدى.
ئايلىقچى ئىسىم. ① ئىش مۇددىتى بىر ئاي بىلەن چەكلەنگەن، ياكى بىر ئاينى ھېسابات بىرلىكى قىلىدىغان ئىشچى: مەن ئۇلارنىڭ ئۆيىدە ئايلىقچى بولۇپ ئىشلىدىم. ② ھەر ئايدا مائاش (ھەق) ئالىدىغان ئىشچى ياكى خىزمەتچى: ئۇ ئايلىقچى بولغىنى بىلەن ھەر ئايلىق مائاشىنى ئۆزىگە يەتكۈزەلمەيدۇ.
ئايلىنىش ئىسىم. يولنىڭ كىشىلەر ئايلىنىپ ماڭىدىغان قىسمى، ئايلانما، ئەگىم: شوپۇر ئايلىنىشقا كەلگەندە ماشىنىنىڭ سۈرئىتىنى ئاستىلاتتى.
ئايماق ئىسىم. ① تارىختىكى ۋىلايەت، ناھىيە دەرىجىلىك ئورۇنلارنىڭ نامى. ② قەبىلە. ③ ھازىر بەزى جايلاردا يېزا ياكى كەنتلەرمۇ «ئايماق» دەپ ئاتىلىدۇ: ئۇنىڭ ئىشىكى ئالدىدىكى ئىككى ئېرىقتىن ئىككى ئايماقنىڭ سۈيى ئېقىپ ئۆتەتتى.
ئايماقبېگى ئىسىم.〕ئايماق+بەگ+ى〔 تارىخىي سۆز ① فېئودال كونا جەمئىيەتتە ۋىلايەت، ناھىيىلەرنى باشقۇرىدىغان ۋالىي، ھاكىم دەرىجىلىك يەرلىك ئەمەلدار. ② قەبىلە باشلىقى. ③ يېزا باشلىقى.
ئايماقلىق سۈپەت. شۇ ئايماقتا تۇغۇلۇپ ئۆسكەن ياكى شۇ ئايماقتا ياشىغۇچى.
ئايمۇئاي ھەربىر ئايدا: ئوغلى ھايات ۋاقتىدا ئىشچى بولۇپ ئىشلىگەن ئىدارىسى شەرىخاننى ئايمۇئاي قۇتقۇزۇش پۇلىدىن بەھرىمەن قىلىپ تۇردى.
ئاينىتماقⅠ ① «ئاينىماقⅠ» پېئىلىنىڭ مەجبۇرىي دەرىجىسى: قاڭسىق تەر ھىدى ئۇلارنىڭ كۆڭلىنى ئاينىتىپ، ئىچىنى سىقاتتى. ② ئۆزىگە قاراتماق، رام قىلىۋالماق: ئالىم مېھرىباننى تامامەن ئاينىتىپ بوپتۇ.
ئاينىتماقⅡ «ئاينىماقⅡ» پېئىلىنىڭ مەجبۇرىي دەرىجىسى: ئىلغارلىقنى ئاينىتىپ، تراكتورنى ياڭرىتىپ، خۇش سادالار ئاڭلىتىپ، گۈللىتەيلى ۋەتەننى.
ئاينىتىلماقⅠ «ئاينىتماقⅠ» پېئىلىنىڭ مەجھۇل دەرىجىسى: ئۇلار ئاللىقاچان ئاينىتىلغانىدى.
ئاينىتىلماقⅡ «ئاينىتماقⅡ» پېئىلىنىڭ مەجھۇل دەرىجىسى: مىڭبىرجاپادا ئاينىتىلغان كۆچەتلەر ئۇلارنىڭ رەھىمسىز قوللىرى ئارقىلىق كېسىپ تاشلاندى.
ئاينىشماق «ئاينىماقⅠ»پېئىلىنىڭ ئۆملۈك دەرىجىسى.
ئاينىماقⅠ پېئىل. ① تۈسى، رەڭگى ئۆزگىرىپ، بۇرۇنقى ھالىتىنى، بۇرۇنقى رەڭگىنى يوقاتماق؛ ئۆڭمەك. ② مىجەز-خۇلقى، ئەدەپ-ئەخلاقى يامانلاشماق، يامان تەرەپكە ئۆزگەرمەك، بۇزۇلماق: يىراقتىكى دۈشمەندىن، ئاينىپ كەتكەن دوست يامان (ماقال). ③ پىكرىدىن، نىيىتىدىن، سۆزىدىن قايتماق، پىكرىنى، نىيىتىنى ئۆزگەرتمەك: مادوتەينىڭ خېتىنى مەندىن ئالدىڭىز، ئەمدى نېچۈن بىلمىدىم ئاينىپ قالدىڭىز ④ ئەقلىدىن ئازماق، ئېلىشىپ قالماق، ساراڭ بولماق: ھەي، كىچىك ئەپەندى، قارىغىنا، چوڭ ئەپەندىڭنى ئاينىپ قالدىمۇ نېمە؟ ⑤ ئىلىشماق: كۆڭلى ئاينىماق.
ئاينىماقⅡ پېئىل. ① تۇتماق، ئاۋۇماق، كۆپەيمەك: خوپ ئاينىدى كۆچەتلەرمۇ چېچەكلەپ، مېۋە ئالدۇق كۈزدە راسا ئېتەكلەپ. ② كۈچەيمەك، ئېغىرلاشماق: ئەنۋەرنىڭ كېسىلى تېخىمۇ ئاينىپ قالدى.
ئايھاي ئىملىق. خۇشاللىنىش، ھاياجانلىنىش ياكى ھەيران قېلىش سەۋەبىدىن قىلىنىدىغان نىدا، خىتاب، شاۋقۇن-سۈرەن: بوۋاي بۆرىنىڭ ۋاپاسىزلىقىدىن غەزىپى ئۆرلەپ ئۇنى كەتمەن بىلەن سالغىلى تۇرۇپتىكەن، ئايھاي، بۆرە دۇنياغا كەلگىنىگە مىڭبىر پۇشايمان يەپتۇ.
ئايھايلاتماق «ئايھايلىماق» پېئىلىنىڭ مەجبۇرىي دەرىجىسى.
ئايھايلاشماق «ئايھايلىماي» پېئىلىنىڭ ئۆملۈك دەرىجىسى.
ئايھايلىماق پېئىل. ① يىراقتىكى ئادەمنى يۇقىرى ئاۋاز بىلەن چاقىرماق. ② خىتاب قىلماق، شاۋقۇن-سۈرەن كۆتۈرمەك، ۋاراڭ-چۇرۇڭ قىلماق، ۋارقىرىماق: ئۇ ئايھايلاپ جاھاننى بېشىغا كىيدى.
ئايۋان ئىسىم.］ئەرەبچە［ ھويلىنىڭ ئۈستى يېپىلغان قىسمى، پېشايۋان: پادىشاھ «بۇ ئادەمنى ئايۋاننىڭ تېمىغا شوتا بىلەن چىقىرىڭلار» دەپ بۇيرۇپتۇ.
ئايۋانلىق سۈپەت. ئايۋىنى بار، ئايۋانغا ئىگە: ئۇلار ئايۋانلىق ھويلىغا كىرىشتى.
ئايىم ئىسىم. ① ئاياللارغا ھۆرمەت يۈزىسىدىن مۇراجىئەت تەرىقىسىدە ئېيتىلىدىغان سۆز: − قېنى، خان ئايىم، مەرھەمەت. ② ئاياللارنىڭ ئىسمى.
ئايىماق پېئىل. ① رەھىم-شەپقەت قىلماق، يۈز-خاتىرىسىنى قىلماق، ئەزىز دەپ بىلمەك: ياماننى ئايىساڭ ياخشىلىق يوق (ماقال). ② ئېھتىيات قىلماق، ئاسرىماق، ئاۋايلىماق، تېجىمەك: دۈشمىنىڭنى قاتتىق ئۇر، كالتىكىڭنى ئايىما (ماقال). ＊ ئات ئايىغان ئات مىنەر، كىيىم ئايىغان تون كىيەر (ماقال). ③ يوشۇرماق، قىزغانماق: خۇدا ئۇنىڭدىن ھېچنىېمىنى ئايىماي، سېمىزلىك ۋە ساغلاملىقنى ئەڭ ئالىي مۇكاپات سۈپىتىدە بەخشەندە قىپتۇ.
ئايىمقىز ئىسىم.〕ئايىم+قىز〔 قىزلارنى ھۆرمەتلەپ ئاتىغاندا قوللىنىدىغان سۆز: بىرمەھەل خىزمەتكارلار قاتارىغا چۈشۈپ قالغان نارەسىدە قىز يەنە باشقىدىن ئايىمقىز دەرىجىسىگە كۆتۈرۈلدى.
